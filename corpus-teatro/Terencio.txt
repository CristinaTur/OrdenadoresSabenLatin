	@Publius Terentius Afer	Andria	verse
	%ANDRIA 	
	%PROLOGVS 	
Poeta quom primum animum ad scribendum adpulit, 	1
id sibi negoti credidit solum dari, 	
populo ut placerent quas fecisset fabulas. 	
verum aliter evenire multo intellegit; 	
nam in prologis scribundis operam abutitur, 	5
non qui argumentum narret sed qui malevoli 	
veteris poetae maledictis respondeat. 	
nunc quam rem vitio dent quaeso animum adtendite. 	
Menander fecit Andriam et Perinthiam. 	
qui utramvis recte norit ambas noverit: 	10
non ita dissimili sunt argumento, [s]et tamen 	
dissimili oratione sunt factae ac stilo. 	
quae convenere in Andriam ex Perinthia 	
fatetur transtulisse atque usum pro suis. 	
id ĭsti vituperant factum atque in eo disputant 	15
contaminari non decere fabulas. 	
faciuntne intellegendo ut nil intellegant? 	
qui quom hunc accusant, Naevium Plautum Ennium 	
accusant quos hic noster auctores habet, 	
quorum aemulari exoptat neglegentiam 	20
potius quam istorum obscuram diligentiam. 	
de(h)inc ut quiescant porro moneo et desinant 	
male dicere, malefacta ne noscant sua. 	
favete, adeste aequo animo et rem cognoscite, 	
ut pernoscatis ecquid sp<³ei>³ sit relicuom, 	25
posthac quas faciet de integro comoedias, 	
spectandae an exigendae sint vobis prius. 	
	%ACTVS I 	
	%Simo Sosia 	
{SI.} Vos istaec intro auferte: abite.—Sosia, 	28
ades dum: paucis te volo. {SO.} dictum puta: 	
nempe ut curentur recte haec? {SI.} immo aliud. {SO.} quid est 	30
quod tibi mea ars efficere hoc possit amplius? 	
{SI.} nil istac opus est arte ad hanc rem quam paro, 	
sed eis quas semper in te intellexi sitas, 	
fide et taciturnitate. {SO.} exspecto quid velis. 	
{SI.} ego postquam te emi, a parvolo ut semper tibi 	35
apud me iusta et clemens fuerit servitus 	
scis. feci ex servo ut esses libertus mihi, 	
propterea quod servibas liberaliter: 	
quod habui summum pretium persolvi tibi. 	
{SO.} in memoria habeo. {SI.} haud muto factum. {SO.} gaudeo 	40
si tibi quid feci aut facio quod placeat, Simo, 	
et ĭd gratum f<³ui>³sse advorsum te habeo gratiam. 	
sed hŏc mihi molestumst; nam istaec commemoratio 	
quasi exprobratiost inmemoris benefici. 	
quin tu uno verbo dic quid est quod me velis. 	45
{SI.} ita faciam. hoc primum in hac re praedico tibi: 	
quas credis esse has non sunt verae nuptiae. 	
{SO.} quor simulas igitur? {SI.} rem omnem a principio audies: 	
<³eo>³ pacto et gnati vitam et consilium meum 	
cognosces et quid facere in hac re te velim. 	50
nam is postquam excessit ex ephebis, Sosia, <et> 	
†liberius vivendi fuit potestas† (nam antea 	
qui scire posses aut ingenium noscere, 	
dum aetas metus magister prohibebant? {SO.} itast.) 	
{SI.} quod plerique omnes faciunt adulescentuli, 	55
ut animum ad aliquod studium adiungant, aut equos 	
alere aut canes ad venandum aut ad philosophos, 	
horum ille nil egregie praeter cetera 	
studebat et tamen omnia haec mediocriter. 	
gaudebam. {SO.} non iniuria; nam id arbitror 	60
adprime in vita esse utile, ut nequid nimis. 	
{SI.} sic vita erat: facile omnis perferre ac pati; 	
cum quibus erat quomque una îs sese dedere, 	
<³eo>³rum obsequi studiis, adversus nemini, 	
numquam praeponens se illis; ita ŭt facillume 	65
sine ĭnvidia laudem invenias et amicos pares. 	
{SO.} sapienter vitam instituit; namque hoc tempore 	
obsequium amicos, veritas odium parit. 	
{SI.} interea mulier quaedam abhinc triennium 	
ex Andro commigravit huc viciniae, 	70
inopia et cognatorum neglegentia 	
coacta, egregia forma atque aetate integra. 	
{SO.} ei, vereor nequid Andria adportet mali! 	
{SI.} primo haec pudice vitam parce ac duriter 	
agebat, lana ac tela victum quaeritans; 	75
sed postquam amans accessit pretium pollicens 	
unus et item alter, ita ut ingeniumst omnium 	
hominum ab labore proclive ad lubidinem, 	
accepit condicionem, de(h)inc quaestum occipit. 	
qui tum illam amabant forte, ita ut fit, filium 	80
perduxere illuc, secum ut una esset, meum. 	
egomet continuo mecum "certe captus est: 	
habet". observabam mane illorum servolos 	
venientis aut abeuntis: rogitabam "heus puer, 	
dic sodes, quis heri Chrysidem habuit?" nam Andriae 	85
illi id erat nomen. {SO.} teneo. {SI.} Phaedrum aut Cliniam 	
dicebant aut Niceratum; †nam î tres tum simul† 	
amabant. "eho quid Pamphilus?" "quid? symbolam 	
dedit, cenavit." gaudebam. item alio die 	
quaerebam: comperibam nil ad Pamphilum 	90
quicquam attinere. enĭmvero spectatum satis 	
putabam et magnum exemplum continentiae; 	
nam qui cum ingeniis conflictatur ei(u)s modi 	
neque commovetur animus in ea re tamen, 	
sciăs posse habere iam ipsum s<³uae>³ vitae modum. 	95
quom id mihi placebat tum uno ore omnes omnia 	
bona dicere et laudare fortunas meas, 	
qui gnatum haberem tali ingenio praeditum. 	
quid verbis opus est? hac fama inpulsus Chremes 	
ultro ad me venit, unicam gnatam suam 	100
cum dote summa filio uxorem ut daret. 	
placuit: despondi. hic nuptiis dictust dies. 	
{SO.} quid obstat quor non verae fiant? {SI.} audies. 	
ferme in diebu' paucis quibus haec acta sunt 	
Chrysis vicina haec moritur. {SO.} o factum bene! 	105
beasti; <³ei>³ metui a Chryside. {SI.} ibi tum filius 	
cum illis qui amabant Chrysidem una aderat frequens; 	
curabat una funu'; tristis interim, 	
nonnumquam conlacrumabat. placuit tum id mihi. 	
sic cogitabam "hic parvae consuetudinis 	110
causa huiu' mortem tam fert familiariter: 	
quid si ipse amasset? quid hĭc mihi faciet patri?" 	
haec ego putabam esse omnia humani ingeni 	
mansuetique animi officia. quid multis moror? 	
egomet quoque eiu' causa in funus prodeo, 	115
nil suspicans etiam mali. {SO.} hem quid id est? {SI.} scies. 	
ecfertur; imus. interea inter mulieres 	
quae ibi aderant forte unam aspicio adulescentulam 	
forma . . {SO.} bona fortasse. {SI.} et voltu, Sosia, 	
adeo modesto, adeo venusto ut nil supra. 	120
quia tum mihi lamentari praeter ceteras 	
visast et quia erat forma praeter ceteras 	
honesta ac liberali, accedo ad pedisequas, 	
quae sit rogo: sororem esse aiunt Chrysidis. 	
percussit ilico animum. attat hoc illud est, 	125
hinc illae lacrumae, haec illast misericordia. 	
{SO.} quam timeo quorsum evadas! {SI.} funus interim 	
procedit: sequimur; ad sepulcrum venimus; 	
in ignem inpositast; fletur. interea haec soror 	
quam dixi ad flammam accessit inprudentius, 	130
sati' cum periclo. ibi tum exanimatus Pamphilus 	
bene dissimulatum amorem et celatum indicat: 	
adcurrit; mediam mulierem complectitur: 	
"mea Glycerium," inquit "quid agis? quor te is perditum?" 	
tum illa, ut consuetum facile amorem cerneres, 	135
reiecit se in eum flens quam familiariter! 	
{SO.} quid ais? {SI.} redeo inde iratus atque aegre ferens; 	
nec satis ad obiurgandum causae. diceret 	
"quid feci? quid commerui aut peccavi, pater? 	
quae sese in ignem inicere voluit, prohibui 	140
servavi." honesta oratiost. {SO.} recte putas; 	
nam si illum obiurges vitae qui auxilium tulit, 	
quid facias illi qui dederit damnum aut malum? 	
{SI.} venit Chremes postridie ad me clamitans: 	
indignum facinu'; comperisse Pamphilum 	145
pro uxore habere hanc peregrinam. ego ĭllud sedulo 	
negare factum. ille instat factum. denique 	
ita tum discedo ab illo, ut qui se filiam 	
neget daturum. {SO.} non tu ibi gnatum . . ? {SI.} ne haec quidem 	
sati' vehemens causa ad obiurgandum. {SO.} qui? cedo. 	150
{SI.} "tute ipse his rebu' finem praescripsti, pater: 	
prope adest quom alieno more vivendumst mihi: 	
sine nunc meo me vivere interea modo." 	
{SO.} qui igitur relictus est obiurgandi locus? 	
{SI.} si propter amorem uxorem nolet ducere: 	155
ea primum ab illo animum advortenda iniuriast; 	
et nunc id operam do, ut per falsas nuptias 	
vera obiurgandi causa sit, si deneget; 	
simul sceleratu' Davo' siquid consili 	
habet, ut consumat nunc quom nil obsint doli; 	160
quem ego credo manibu' pedibu'que obnixe omnia 	
facturum, magis id adeo mihi ut incommodet 	
quam ut obsequatur gnato. {SO.} quapropter? {SI.} rogas? 	
mala mens, malus animu'. quem quidem ego si sensero . . 	
sed quid opust verbis? sin eveniat quod volo, 	165
in Pamphilo ut nil sit morae, restat Chremes 	
cui mi expurgandus est: et spero confore. 	
nunc tuŏmst officium has bene ut adsimules nuptias, 	
perterrefacias Davom, observes filium 	
quid agat, quid cŭm ĭllo consili captet. {SO.} sat est: 	170
curabo. {SI.} eamu' nunciam intro: i prae, sequar. 	
	%Simo Davos 	
{SI.} Non dubiumst quin uxorem nolit filius; 	
ita Davom modo timere sensi, ubi nuptias 	
futuras esse audivit. sed ĭpse exit foras. 	
{DA.} mirabar hoc si sic abiret et eri semper lenitas 	175
verebar quorsum evaderet. 	
qui postquam audierat non datum iri filio uxorem suo, 	
numquam quoiquam nostrum verbum fecit neque id aegre tulit. 	
{SI.} at nunc faciet neque, ut opinor, sine tuo magno malo. 	
{DA.} id voluit nos sic necopinantis duci falso gaudio, 	180
sperantis iam amoto metu, interoscitantis opprimi, 	
nĕ esset spatium cogitandi ad disturbandas nuptias: 	
astute. {SI.} carnufex quae loquitur? {DA.} erus est neque provideram. 	
{SI.} Dave. {DA.} hem quid est? {SI.} eho dum ad me. {DA.} quid hĭc volt? {SI.} quid ais? {DA.} qua de re? {SI.} rogas? 	
m<³eu>³m gnatum rumor est amare. {DA.} id populu' curat scilicet. 	185
{SI.} hoccin agis an non? {DA.} ego vero istuc. {SI.} sed nunc ea me exquirere 	
iniqui patris est; nam quod ant(e)hac fecit nil ad me attinet. 	
dum tempus ad eam rem tulit, sivi animum ut expleret suom; 	
nunc hic d<³ie>³s aliam vitam defert, alios mores postulat: 	
de(h)inc postulo sive aequomst te oro, Dave, ut redeat iam in viam. 	190
hoc quid sit? omnes quĭ amant graviter sibi dari uxorem ferunt. 	
{DA.} ita aiunt. {SI.} tum siquis magistrum cepit ad eam rem inprobum, 	
ipsum animum aegrotum ad deteriorem partem plerumque adplicat. 	
{DA.} non hercle intellego. {SI.} non? hem. {DA.} non: Davo' sum, non Oedipus. 	
{SI.} nempe ergo aperte vis quae restant me loqui? {DA.} sane quidem. 	195
{SI.} si sensero hodie quicquam in his te nuptiis 	
fallaciae conari quo fiant minus, 	
aut velle in <³ea>³ re ostendi quam sis callidus, 	
verberibu' caesum te in pistrinum, Dave, dedam usque ad necem, 	
eă lege atque omine ut, si te inde exemerim, ego pro te molam. 	200
quid, hoc intellexti[n]? an nondum etiam ne hoc quidem? {DA.} immo callide: 	
ita aperte ipsam rem modo locutu's, nil circum itione usus es. 	
{SI.} ubivis faciliu' passu' sim quam in hac re me deludier. 	
{DA.} bona verba, quaeso! {SI.} inrides? nil me falli'. sed dico tibi: 	
ne temere facias; neque tu haud dicas tibi non praedictum: cave! 	205
	%Davos 	
Enĭmvero, Dave, nil locist segnitiae neque socordiae, 	
quantum intellexi modo senis sententiam de nuptiis: 	
quae si non astu providentur, me aut erum pessum dabunt. 	
nec quid agam certumst, Pamphilumne adiutem an auscultem seni. 	
si illum relinquo, ei(u)s vitae timeo; sin opitulor, hui(u)s minas, 	210
quoi verba dare difficilest: primum iam de amore hoc comperit; 	
me infensu' servat nequam faciam in nuptiis fallaciam. 	
si senserit, perii: aut si lubitum fuerit, causam ceperit 	
quo iure quaque iniuria praecipitem [me] in pistrinum dabit. 	
ad haec mala hoc mi accedit etiam: haec Andria, 	215
si[ve] ista uxor sive amicast, gravida e Pamphilost. 	
audireque <³eo>³rumst operae pretium audaciam 	
(nam inceptiost amentium, haud amantium): 	
quidquid peperisset decreverunt tollere. 	
et fingunt quandam inter se nunc fallaciam 	220
civem Atticam esse hanc: "fuit olim quidam senex 	
mercator; navim is fregit apud Andrum insulam; 	
is obiit mortem." ibi tum hanc eiectam Chrysidis 	
patrem recepisse orbam parvam. fabulae! 	
miquidem hercle non fit veri simile; atque ipsis commentum placet. 	225
sed Mysis ab ea egreditur. at ego hinc me ad forum ut 	
conveniam Pamphilum, ne de hac re pater inprudentem opprimat. 	
	%Mysis 	
Audivi, Archylis, iamdudum: Lesbiam adduci iubes. 	
sane pol ĭlla temulentast mulier et temeraria 	
nec sati' digna quoi committas primo partu mulierem. 	230
tamen eam adducam? inportunitatem spectate aniculae 	
quia compotrix eius est. di, date facultatem obsecro 	
huic pariundi atque illi in aliis potiu' peccandi locum. 	
sed quidnam Pamphilum exanimatum video? vereor quid siet. 	
opperiar, ut sciam num quid nam haec turba tristitiae adferat. 	235
	%Pamphilvs Mysis 	
{PA.} Hoccinĕst humanum factu aut inceptu? hoccin[est] officium patris? 	
{MY.} quid ĭllud est? {PA.} pro d<³eu>³m fidem quid ĕst, si haec non contumeliast? 	
uxorem decrerat dare sese mi hodie: nonne oportuit 	
praescisse me ante? nonne priu' communicatum oportuit? 	
{MY.} miseram me, quod verbum audio! 	240
{PA.} quid? Chremes, qui denegarat se commissurum mihi 	
gnatam s<³ua>³m uxorem, id mutavit quia me inmutatum videt? 	
itane obstinate operam dat ut me a Glycerio miserum abstrahat? 	
quod si fit pereo funditus. 	
adeon hominem esse invenustum aut infelicem quemquam ut ego sum! 	245
pro deum atque hominum fidem! 	
nullon ego Chremeti' pacto adfinitatem effugere potero? 	
quot modis contemptu' spretu'! facta transacta omnia. hem 	
repudiatu' repetor. quăm ŏb rem? nisi si id est quod suspicor: 	
aliquid monstri alunt: ea quoniam nemini obtrudi potest, 	250
itur ad me. {MY.} oratio haec me miseram exanimavit metu. 	
{PA.} nam quid ego dicam de patre? ah 	
tantamne rem tam neglegenter agere! praeteriens modo 	
mi apŭd forum "uxor tibi ducendast, Pamphile, hodie" inquit: "para, 	
abĭ domum." id mihi visust dicere "abĭ cito ac suspende te." 	255
obstipui. censen me verbum potuisse ullum proloqui? aut 	
ullam causam, ineptam saltem falsam iniquam? obmutui. 	
quod si ego rescissem id priu', quid facerem siquis nunc me roget: 	
aliquid facerem ut hoc ne facerem. sed nunc quid primum exsequar? 	
tot me inpediunt curae, quae meum animum divorsae trahunt: 	260
amŏr, misericordia huiu', nuptiarum sollicitatio, 	
tum patri' pudor, qui me tam leni passus est animo usque adhuc 	
quae m<³eo>³ quomque animo lubitumst facere. <³ei>³ne ego ut ădvorser? ei mihi! 	
incertumst quid agam. {MY.} misera timeo "incertum" hoc quorsus accidat. 	
sed nunc peropust aut hunc cum ipsa aut de illa aliquid me advorsum hunc loqui: 	265
dum in dubiost animu', paullo momento huc vel ĭlluc impellitur. 	
{PA.} quis hĭc loquitur? Mysis, salve. {MY.} o salve, Pamphilē. {PA.} quid agit? {MY.} rogas? 	
laborat e dolore atque ex hoc misera sollicitast, diem 	
quia olim in hunc sunt constitutae nuptiae. tum autem hoc timet, 	
ne deseras se. {PA.} hem egone istuc conari queam? 	270
egŏn propter me illam decipi miseram sinam, 	
quae mihi suom animum atque omnem vitam credidit, 	
quam ego animo egregie caram pro uxore habuerim? 	
bene et pudice ei(u)s doctum atque eductum sinam 	
coactum egestate ingenium inmutarier? 	275
non faciam. {MY.} haud verear si in te solo sit situm; 	
sed vĭm ŭt queas ferre. {PA.} adeon me ignavom putas, 	
adeon porro ingratum aut inhumanum aut ferum, 	
ut neque me consuetudo neque amor neque pudor 	
commoveat neque commoneat ut servem fidem? 	280
{MY.} unum hoc scio, hanc meritam esse ut memor esses sui. 	
{PA.} memor essem? o Mysis Mysis, etiam nunc mihi 	
scripta illa dicta sunt in animo Chrysidis 	
de Glycerio. iam ferme moriens me vocat: 	
accessi; vos semotae: nos soli: incipit 	285
"mi Pamphile, huiu' formam atque aetatem vides, 	
nec clam te est quăm ĭlli nunc utraeque inutiles 	
et ad pudĭcitiam et ad rem tutandam sient. 	
quod ego per hanc te dexteram [oro] et genium tuom, 	
per tuăm fidem perque huiu' solitudinem 	290
te obtestor ne abs te hanc segreges neu deseras. 	
si te in germani fratri' dilexi loco 	
sive haec te solum semper fecit maxumi 	
seu tibi morigera fuit in rebus omnibus, 	
te isti virum do, amicum tutorem patrem; 	295
bona nostra haec tibi permitto et tuăe mando fide[i]." 	
hanc mi in manum dat; mors continuo ipsam occupat. 	
accepi: acceptam servabo. {MY.} ita spero quidem. 	
{PA.} sed quor tu abis ab ĭlla? {MY.} obstetricem accerso. {PA.} propera. atque audin? 	
verbum unum cavĕ de nuptiis, ne ad morbum hoc etiam . . {MY.} teneo. 	300
	%ACTVS II 	
	%Charinvs Byrria Pamphilvs 	
{CH.} Quid ais, Byrria? datŭrne illa Pamphilo hodie nuptum? {BY.} sic est. 	301
{CH.} qui scis? {BY.} apŭd forum modo ĕ Davo audivi. {CH.} vae misero mihi! 	
ut animus in spe atque in timore usque ant(e)hac attentus fuit, 	
ita, postquam adempta spes est, lassu' cura confectus stupet. 	
{BY.} quaeso edepol, Charine, quoniam non potest id fieri quod vis, 	305
id velis quod possit. {CH.} nil volo aliud nisi Philumenam. {BY.} ah 	
quanto satiust te id dare operam qui istum amorem ex animo amoveas [tuo], 	
quam id loqui quo mage lubido frustra incendatur tua! 	
{CH.} facile omnes quom valemu' recta consilia aegrotis damus. 	
tu si hic sis aliter sentias. {BY.} age age, ut lubet. {CH.} sed Pamphilum 	310
video. omnia experiri certumst priu' quam pereo. {BY.} quid hic agit? 	
{CH.} ipsum hunc orabo, huic supplicabo, amorem huic narrabo meum: 	
credo impetrabo ut aliquot saltem nuptiis prodat dies: 	
interea fiet aliquid, spero. {BY.} id "aliquid" nil est. {CH.} Byrria, 	
quid tibi videtur? adeon ad eum? {BY.} quidni? si nil impetres, 	315
ut te arbitretur sibi paratum moechum, si illam duxerit. 	
{CH.} abĭn hinc in malam rem cum suspicione istac, scelus? 	
{PA.} Charinum video. salve. {CH.} o salve, Pamphile: 	
ad te advenio spem salutem auxilium consilium expetens. 	
{PA.} neque pol consili locum habeo neque ad auxilium copiam. 	320
sed ĭstuc quidnamst? {CH.} hodie uxorem ducis? {PA.} aiunt. {CH.} Pamphile, 	
si id facis, hodie postremum me vides. {PA.} quid ita? {CH.} ei mihi, 	
vereor dicere: huic dic quaeso, Byrria. {BY.} ego dicam. {PA.} quid est? 	
{BY.} sponsam hic tuam amat. {PA.} nĕ ĭste haud mecum sentit. eho dum dic mihi: 	
num quid nam ampliu' tibi cŭm ĭlla f<³ui>³t, Charine? {CH.} ah[a], Pamphile, 	325
nil. {PA.} quam vellem! {CH.} nunc te per amicitiam et per amorem obsecro, 	
principio ut ne ducas. {PA.} dabo equidem operam. {CH.} sed si id non potest 	
aut tibi nuptiae hae sunt cordi, {PA.} cordi! {CH.} saltem aliquot dies 	
profer, dum proficiscor aliquo ne videam. {PA.} audi nunciam: 	
ego, Charine, ne utiquam officium liberi esse hominis puto, 	330
quom is nil mereat, postulare id gratiae adponi sibi. 	
nuptias effugere ego istas malo quam tu adipiscier. 	
{CH.} reddidisti animum. {PA.} nunc siquid potĕs aut tŭ aŭt hic Byrria, 	
facite fingite invenite efficite qui detur tibi; 	
ego id agam mihi qui ne detur. {CH.} sat habeo. {PA.} Davom optume 	335
video, quoi(u)s consilio fretu' sum. {CH.} at tu hercle haud quicquam mihi, 	
nisi ea quae nil opu' sunt scire. fugin hinc? {BY.} ego vero ac lubens. 	
	%Davos Charinvs Pamphilvs 	
{DA.} Di boni, boni quid porto? sed ubi ĭnveniam Pamphilum, 	
ut metum in quo nunc est adimam atque expleam animum gaudio? 	
{CH.} laetus est nescioquid. {PA.} nil est: nondum haec rescivit mala. 	340
{DA.} quem ego nunc credo, si iam audierit sibi paratas nuptias . . 	
{CH.} audin tu illum? {DA.} toto me oppido exanimatum quaerere. 	
sed ubi quaeram? quo nunc primum intendam? {CH.} cessas conloqui? 	
{DA.} habeo. {PA.} Dave, ades resiste. {DA.} quis homost, qui me . . ? o Pamphile, 	
te ipsum quaero. eugae, Charine! ambo opportune: vos volo. 	345
{PA.} Dave, perii. {DA.} quin tu hoc audi. {CH.} interii. {DA.} quid timeas scio. 	
{PA.} mea quidem hercle certe in dubio vitast. {DA.} et quid tu, scio. 	
{PA.} nuptiae mi . . {DA.} etsi scio? {PA.} hodie . . {DA.} obtundis, tam etsi intellego? 	
id paves ne ducas tŭ ĭllam; tŭ aŭtem ut ducas. {CH.} rem tenes. 	
{PA.} istuc ipsum. {DA.} atque istuc ipsum nil periclist: me vide. 	350
{PA.} obsecro te, quam primum hoc me libera miserum metu. {DA.} em 	
libero: uxorem tibi non dat iam Chremes. {PA.} qui scis? {DA.} scio. 	
tuo' pater modo me prehendit: <³ai>³t tibi uxorem dare 	
hodie, item alia multa quae nunc non est narrandi locus. 	
continuo ad te properans percurro ad forum ut dicam haec tibi. 	355
ubi te non invenio ibi escendo in quendam excelsum locum, 	
circumspicio: nusquam. forte ibi huiu' video Byrriam; 	
rogŏ: negat vidisse. mihi molestum; quid agam cogito. 	
redeunti interea ex ipsa re mi incidit suspicio "hem 	
paullulum opsoni; ipsu' tristis; de inproviso nuptiae: 	360
non cohaerent." {PA.} quorsu' nam istuc? {DA.} ego me continuo ad Chremem. 	
quom illo advenio, solitudo ante ostium: iam id gaudeo. 	
{CH.} recte dici'. {PA.} perge. {DA.} maneo. interea intro ire neminem 	
video, exire neminem; matronam nullam in aedibus, 	
nil ornati, nil tumulti: accessi; intro aspexi. {PA.} scio: 	365
magnum signum. {DA.} num videntur convenire haec nuptiis? 	
{PA.} non opinor, Dave. {DA.} "opinor" narras? non recte accipis: 	
certa res est. etiam puerum inde abiens conveni Chremi: 	
holera et pisciculos minutos fer[r]e obolo in cenam seni. 	
{CH.} liberatu' sum hodie, Dave, tua opera. {DA.} ac nullus quidem. 	370
{CH.} quid ita? nempe huic prorsus illam non dat. {DA.} ridiculum caput, 	
quasi necesse sit, si huic non dat, tĕ ĭllam uxorem ducere, 	
nisi vides, nisi senis amicos oras ambis. {CH.} bene mones: 	
ibo, etsi hercle saepe iam me spes haec frustratast. vale. 	
	%Pamphilvs Davos 	
{PA.} Quid igitur sibi volt pater? quor simulat? {DA.} ego dicam tibi. 	375
si id suscenseat nunc quia non det tibi uxorem Chremes, 	
ipsu' sibi esse iniuriu' videatur, neque id iniuria, 	
priu' quam t<³uo>³m ut sese habeat animum ad nuptias perspexerit: 	
sed si tu negaris ducere, ibi culpam in te transferet: 	
tŭm ĭllae turbae fient. {PA.} quidvis patiar. {DA.} pater est, Pamphile: 	380
difficilest. tum haec solast mulier. dictum [ac] factum invenerit 	
aliquam causam quam ob rem eiciat oppido. {PA.} eiciat? {DA.} cito. 	
{PA.} cedo igitur quid faciam, Dave? {DA.} dic te ducturum. {PA.} hem. {DA.} quid est? 	
{PA.} egŏn dicam? {DA.} quor non? {PA.} numquam faciam. {DA.} ne nega. 	
{PA.} suadere noli. {DA.} ex <³ea>³ re quid fiat vide. 	385
{PA.} ut ab illa excludar, hoc concludar. {DA.} non itast. 	
nempe hoc sic esse opinor: dicturum patrem 	
"ducas volo hodie uxorem"; tu "ducam" inquies: 	
cedo quid iurgabit tecum? hic reddes omnia. 	
quae nunc sunt certa [ei] consilia, incerta ut sient 	390
sine ŏmni periclo. nam hoc haud dubiumst quin Chremes 	
tibi non det gnatam; nec tu <³ea>³ causa minueris 	
haec quae facis, ne is mutet s<³ua>³m sententiam. 	
patri dic velle, ut, quom velit, tibi iure irasci non queat. 	
nam quod tu speres "propulsabo facile uxorem his moribus; 	395
dabĭt nemo": inveniet inopem potiu' quam te corrumpi sinat. 	
sed si te aequo animo ferre accipiet, neglegentem feceris; 	
aliam otiosu' quaeret: interea aliquid acciderit boni. 	
{PA.} ităn credis? {DA.} haud dubium id quidemst. {PA.} vidĕ quo me inducas. {DA.} quin taces? 	
{PA.} dicam. puerum autem ne resciscat mi esse ex illa cautiost; 	400
nam pollicitus sum suscepturum. {DA.} o facinus audax! {PA.} hanc fidem 	
sibi me obsecravit, qui se sciret non deserturum, ut darem. 	
{DA.} curabitur. sed pater adest. cavĕ te esse tristem sentiat. 	
	%Simo Davos Pamphilvs 	
{SI.} Reviso quid agant aut quid captent consili. 	
{DA.} hic nunc non dubitat quin te ducturum neges. 	405
venit meditatus alicunde ex solo loco: 	
orationem sperat invenisse se 	
qui differat te: proin tu fac apud te ut sies. 	
{PA.} modo ŭt possim, Dave! {DA.} crede inquam hoc mihi, Pamphile, 	
numquam hodie tecum commutaturum patrem 	410
unum esse verbum, si te dices ducere. 	
	%Byrria Simo Davos Pamphilvs 	
{BY.} Eru' me relictis rebu' iussit Pamphilum 	
hodie observare, ut quid ageret de nuptiis 	
scirem: id propterea nunc hunc venientem sequor. 	
ipsum adeo praesto video cum Davo: hoc agam. 	415
{SI.} utrumque adesse video. {DA.} em serva. {SI.} Pamphile. 	
{DA.} quasi de inproviso respice ad eum. {PA.} ehem pater. 	
{DA.} probe. {SI.} hodie uxorem ducas, ut dixi, volo. 	
{BY.} nunc nostrae timeo parti quid hĭc respondeat. 	
{PA.} neque ĭstic neque alibi tibi erit usquam in me mora. {BY.} hem. 	420
{DA.} obmutuit. {BY.} quid dixit? {SI.} facis ut te decet, 	
quom istuc quod postulo impetro cum gratia. 	
{DA.} sum verus? {BY.} eru', quantum audio, uxore excidit. 	
{SI.} i nunciam intro, ne in mora, quom opu' sit, sies. 	
{PA.} eo.— {BY.} nullane in re esse quoiquam homini fidem! 	425
verum illud verbumst, volgo quod dici solet, 	
omnis sibi malle melius esse quam alteri. 	
ego illam vidi: virginem forma bona 	
memini videri: quo aequior sum Pamphilo, 	
si se illam in somnis quam illum amplecti maluit. 	430
renuntiabo, ut pro hoc malo mihi det malum. 	
	%Davos Simo 	
{DA.} Hic nunc me credit aliquam sibi fallaciam 	
portare et ea me hic restitisse gratia. 	
{SI.} quid Davo' narrat? {DA.} aeque quicquam nunc quidem. 	
{SI.} nilne? hem. {DA.} nil prorsus. {SI.} atqui exspectabam quidem. 	435
{DA.} praeter spem evenit, sentio: hoc male habet virum. 	
{SI.} potin es mihi verum dicerē? {DA.} nil facilius. 	
{SI.} nŭm ĭlli molestae quidpiam haec sunt nuptiae 	
propter hŭiusce hospitai consuetudinem? 	
{DA.} nil hercle; aut, si adeo, biduist aut tridui 	440
haec sollicitudo: nosti? deinde desinet. 	
etenim ipsu' secum eam rem reputavit via. 	
{SI.} laudo. {DA.} dum licitumst ei dumque aetas tulit, 	
amavit; tum id clam: cavit ne umquam infamiae 	
ea res sibi esset, ut virum fortem decet. 	445
nunc uxore opus est: animum ad uxorem adpulit. 	
{SI.} subtristi' visus est esse aliquantum mihi. 	
{DA.} nil propter hanc rem, sed ĕst quod suscenset tibi. 	
{SI.} quidnamst? {DA.} puerilest. {SI.} quid id est? {DA.} nil. {SI.} quin dic, quid est? 	
{DA.} <³ai>³t nimium parce facere sumptum. {SI.} mene? {DA.} te. 	450
"vix" inquit "drachumis est opsonatum decem: 	
non filio videtur uxorem dare. 	
quem" inquit "vocabo ad cenam m<³eo>³rum aequalium 	
potissumum nunc?" et, quod dicendum hic siet, 	
tu quoque perparce nimium: non laudo. {SI.} tace. 	455
{DA.} commovi. {SI.} ego istaec recte ut fiant videro. 	
quidnam hoc est rei? quid hĭc volt veterator sibi? 	
nam si hic malist quicquam, ĕm ĭllic est huic r<³ei>³ caput. 	
	%ACTVS III 	
	%Mysis Simo Davos Lesbia (Glycerivm) 	
{MY.} Ita pol quidem res est, ut dixti, Lesbia: 	459
fidelem haud ferme mulieri invenias virum. 	460
{SI.} ab Andriast ancilla haec. {DA.} quid narras? ita est. 	
{MY.} sed hĭc Pamphilus . . {SI.} quid dicit? {MY.} firmavit fidem. {SI.} hem. 	
{DA.} utinam aut hic surdus aut haec muta facta sit! 	
{MY.} nam quod peperisset iussit tolli. {SI.} o Iuppiter, 	
quid ego audio? actumst, siquidem haec vera praedicat. 	465
{LE.} bonum ĭngenium narras adulescentis. {MY.} optumum 	
sed sequere me intro, ne in mora illi sis. {LE.} sequor.— 	
{DA.} quod remedium nunc huic malo inveniam? {SI.} quid hoc? 	
adeon est demens? ex peregrina? iam scio: ah 	
vix tandem sensi stolidu'. {DA.} quid hĭc sensisse ait? 	470
{SI.} haec primum adfertur iam mi ab hoc fallacia: 	
hanc simulant parere, quo Chremetem absterreant. 	
{GL.} {⁴¹intus}⁴¹ Iuno Lucina, fer opem, serva me, obsecro. 	
{SI.} hui tam cito? ridiculum: postquam ante ostium 	
me audivit stare, adproperat. non sat commode 	475
divisa sunt temporibu' tibi, Dave, haec. {DA.} mihin? 	
{SI.} num inmemores discipuli? {DA.} ego quid narres nescio. 	
{SI.} hicin me si inparatum in veris nuptiis 	
adortus esset, quos mihi ludos redderet! 	
nunc hui(u)s periclo fit, ego ĭn portu navigo. 	480
	%Lesbia Simo Davos 	
{LE.} Adhuc, Archylis, quae adsolent quaeque oportent 	
signa esse ad salutem, omnia huic esse video. 	
nunc primum fac istaec [ut] lavet; post<e> deinde, 	
quod iussi dari bibere et quantum imperavi, 	
date; mox ego huc revortor. 	485
per ecastor scitu' puer est natu' Pamphilo. 	
d<³eo>³s quaeso ut sit superstes, quandoquidem ipsest ingenio bono, 	
quomque huic est veritus optumae adulescenti facere iniuriam.— 	
{SI.} vel hoc quis [non] credat, qui te norit, abs te esse ortum? {DA.} quidnam id est? 	
{SI.} non imperabat coram quid opu' facto esset puerperae, 	490
sed postquam egressast, illis quae sunt intu' clamat de via 	
o Dave, itan contemnor abs te? aut itane tandem idoneus 	
tibi videor esse quem tam aperte fallere incipias dolis? 	
saltem accurate, ut metui videar certe, si resciverim. 	
{DA.} certe hercle nunc hic se ipsu' fallit, haud ego. {SI.} edixin tibi, 	495
interminatu' sum ne faceres? num veritus? quid re tulit? 	
credon tibi hoc nunc, peperisse hanc e Pamphilo? 	
{DA.} teneo quid erret et quid agam habeo. {SI.} quid taces? 	
{DA.} quid credas? quasi non tibi renuntiata sint haec sic fore. 	
{SI.} mihĭn quisquam? {DA.} eho ăn tute intellexti [hoc] adsimulariēr? {SI.} inrideor. 	500
{DA.} renuntiatumst; nam quĭ ĭstaec tibi incidit suspicio? 	
{SI.} qui? quia te noram. {DA.} quasi tu dicas factum id consilio meo. 	
{SI.} certe enĭm scio. {DA.} non sati' me pernosti etiam quali' sim, Simo. 	
{SI.} egŏn te? {DA.} sed siquid tibi narrare occepi, continuo dari 	
tibi verba censes. {SI.} falso! {DA.} itaque hercle nil iam muttire audeo. 	505
{SI.} hoc ego scio unum, neminem peperisse hic. {DA.} intellexti; 	
sed nilo setius referetur mox huc puer ante ostium. 	
id ego iam nunc tibi, ere, renuntio futurum, ut sis sciens, 	
ne tu hoc [mihi] posteriu' dicas Davi factum consilio aut dolis. 	
prorsus a me opinionem hanc t<³ua>³m esse ego amotam volo. 	510
{SI.} unde id scis? {DA.} audivi et credo: multa concurrunt simul 	
qui coniecturam hanc nunc facio. iam prius haec se e Pamphilo 	
gravidam dixit esse: inventumst falsum. nunc, postquam videt 	
nuptias domi adparari, missast ancilla ilico 	
obstetricem accersitum ad eam et puerum ut adferret simul. 	515
hoc nisi fit, puerum ut tu videas, nil moventur nuptiae. 	
{SI.} quid ais? quom intellexeras 	
id consilium capere, quor non dixti extemplo Pamphilo? 	
{DA.} quis igitur eum ab illa abstraxit nisi ego? nam omnes nos quidem 	
scimu' quam misere hanc amarit: nunc sibi uxorem expetit. 	520
postremo id mihi da negoti; tu tamen[i]dem has nuptias 	
perge facere ita ut facis, et ĭd spero adiuturos deos. 	
{SI.} immo abi intro: ibi me opperire et quod parato opus est para.— 	
non inpulit me haec nunc omnino ut crederem; 	
atque haud scio an quae dixit sint vera omnia, 	525
sed parvi pendo: illud mihi multo maxumumst 	
quod mihi pollicitust ipsu' gnatu'. nunc Chremem 	
conveniam, orabo gnato uxorem: si impetro, 	
quid alias malim quam hodie has fieri nuptias? 	
nam gnatu' quod pollicitust, haud dubiumst mihi, id 	530
si nolit, quin <³eu>³m merito possim cogere. 	
atque adeo in ipso tempore eccum ipsum obviam. 	
	%Simo Chremes 	
{SI.} Iubeo Chremetem . . {CH.} o te ipsum quaerebam. {SI.} et ego te. {CH.} optato advenis. 	
aliquot me adierunt, ex te auditum qui <³ai>³bant hodie filiam 	
meăm nubere tuŏ gnato; id viso tune an illi insaniant. 	535
{SI.} ausculta pauca: et quid ego te velim et tu quod quaeris scies. 	
{CH.} ausculto: loquere quid velis. 	
{SI.} per te d<³eo>³s oro et nostram amicitiam, Chreme, 	
quae incepta a parvis cum aetate adcrevit simul, 	
perque unicam gnatam tuam et gnatum meum, 	540
quoi(u)s tibi potestas summa servandi datur, 	
ut me adiuves in hac re atque ita uti nuptiae 	
fuerant futurae, fiant. {CH.} ah ne me obsecra: 	
quasi hoc te orando a me impetrare oporteat. 	
alium esse censes nunc me atque olim quom dabam? 	545
si in remst utrique ut fiant, accersi iube; 	
sed si ex ea re plus malist quam commodi 	
utrique, id oro te in commune ut consulas, 	
quasi si illa tua sit Pamphilique ego sim pater. 	
{SI.} immo ita volo itaque postulo ut fiat, Chreme, 	550
neque postulem abs te ni ipsa res moneat. {CH.} quid est? 	
{SI.} irae sunt inter Glycerium et gnatum. {CH.} audio. 	
{SI.} ita magnae ut sperem posse avelli. {CH.} fabulae! 	
{SI.} profecto sic est. {CH.} sic hercle ut dicam tibi: 	
amantium irae amoris integratiost. 	555
{SI.} ĕm ĭd te oro ut ante eamu', dum tempus datur 	
dumque ei(u)s lubido occlusast contumeliis, 	
priu' quam harum scelera et lacrumae confictae dolis 	
redducunt animum aegrotum ad misericordiam, 	
uxorem demu'. spero consuetudine et 	560
coniugio liberali devinctum, Chreme, 	
de(h)inc facile ex illis sese emersurum malis. 	
{CH.} tibi ita hoc videtur; at ego non posse arbitror 	
neque ĭllum hanc perpetuo habere neque me perpeti. 	
{SI.} qui scis ergo istuc, nisi periclum feceris? 	565
{CH.} at ĭstuc periclum in filia fieri gravest. 	
{SI.} nempe incommoditas denique huc omnis redit 	
si eveniat, quod di prohibeant, discessio. 	
at si corrigitur, quot commoditates vide: 	
principio amico filium restitueris, 	570
tibi generum firmum et filiae invenies virum. 	
{CH.} quid ĭstic? si ita istuc animum induxti esse utile, 	
nolo tibi ullum commodum in me claudier. 	
{SI.} merito te semper maxumi feci, Chreme. 	
{CH.} sed quid ais? {SI.} quid? {CH.} qui scis eos nunc discordare inter se? 	575
{SI.} ipsu' mihi Davo', qui intumust <³eo>³rum consiliis, dixit; 	
et ĭs mihi persuadet nuptias quantum queam ut maturem. 	
num censes faceret, filium nisi sciret eadem haec velle? 	
tute adeo iăm ĕius audies verba. [heus] evocate huc Davom. 	
atque eccum video ipsum foras exire. 	580
	%Davos Simo Chremes 	
       {DA.} Ad te ibam. {SI.} quidnamst? 	
{DA.} quor uxor non accersitur? iam advesperascit. {SI.} audin? 	
ego dudum non nil veritu' sum, Dave, abs te ne faceres idem 	
quod volgu' servorum solet, dolis ut me deluderes 	
propterea quod amat filiūs. {DA.} egon istuc facerem? {SI.} credidi, 	
idque adeo metuens vos celavi quod nunc dicam. {DA.} quid? {SI.} scies; 	585
nam propemodum habeo iam fidem. {DA.} tandem cognosti qui siem? 	
{SI.} non fuerant nuptiae futurae. {DA.} quid? non? {SI.} sed ea gratia 	
simulavi vos ut pertemptarem. {DA.} quid ais? {SI.} sic res est. {DA.} vide: 	
numquam istuc quivi ego intellegere. vah consilium callidum! 	
{SI.} hoc audi: ut hinc te intro ire iussi, opportune hic fit mi obviam. {DA.} hem 	590
numnam perimu'? {SI.} narro huic quae tu dudum narrasti mihi. 	
{DA.} quidnam audio? {SI.} gnatam ut det oro vixque id exoro. {DA.} occidi. {SI.} hem 	
quid dixtī? {DA.} optume inquam factum. {SI.} nunc per hunc nullast mora. 	
{CH.} domum modo ibo, ut adparetur dicam, atque huc renuntio.— 	
{SI.} nunc te oro, Dave, quoniam solu' mi effecisti has nuptias . . 	595
{DA.} ego vero solu'. {SI.} corrigerē mihi gnatum porro enitere. 	
{DA.} faciam hercle sedulo. {SI.} potes nunc, dum animus inritatus est. 	
{DA.} quiescas. {SI.} age igitur, ubi nunc est ipsu'? {DA.} mirum ni domist. 	
{SI.} ibo ad eum atque <³ea>³dem haec quae tibi dixi dicam idem illi.— {DA.} nullu' sum. 	
quid causaest quin hinc in pistrinum recta proficiscar via? 	600
nil est preci loci relictum: iam perturbavi omnia: 	
erum fefelli; in nuptias conieci erilem filium; 	
feci hodie ut fierent, insperante hoc atque invito Pamphilo. 	
ĕm ăstutias! quod si quiessem, nil evenisset mali. 	
sed ĕccum ipsum video: occidi. 	605
utinam mi[hi] esset aliquid hic quo nunc me praecipitem darem! 	
	%Pamphilvs Davos 	
{PA.} Vbi ĭllic[e]st scelu' qui perdidit me? {DA.} perii. {PA.} atque hoc confiteor iure 	
mi obtigisse, quandoquidem tăm iners, tam nulli consili sum. 	
servon fortunas meas me commisisse futtili! 	
ego pretium ob stultitiam fero: sed inultum numquam id auferet. 	610
{DA.} posthac incolumem sat scio [fore] me, nunc si devito hoc malum. 	
{PA.} nam quid ego nunc dicam patri? negabon velle me, modo 	
qui sum pollicitu' ducerē? quă aŭdacia id facere audeam? 	
nec quid nunc me faciam scio. {DA.} nec mequidem, atque id ago sedulo. 	
dicam aliquid me inventurum, ut huic malo aliquam productem moram. 	615
{PA.} oh! {DA.} visu' sum {PA.} eho dum, bone vir, quid ais? vidĕn me consiliis tuis 	
miserum inpeditum esse? {DA.} at iam expediam. {PA.} expedies? {DA.} certe, Pamphile. 	
{PA.} nempe ut modo. {DA.} immo meliu' spero. {PA.} oh tibi ego ut credam, furcifer? 	
tu rem inpeditam et perditam restituas? em quo fretu' sim, 	
qui me hodie ex tranquillissuma re coniecisti in nuptias. 	620
an non dixi esse hoc futurum? {DA.} dixti. {PA.} quid meritu's? {DA.} crucem. 	
sed sine paullulum ad me redeam: iam aliquid dispiciam. {PA.} ei mihi, 	
quom non habeo spatium ut de te sumam supplicium ut volo! 	
namque hoc tempu' praecavere mihi me, haud tĕ ŭlcisci sinit. 	
	%ACTVS IV 	
	%Charinvs Pamphilvs Davos 	
{CH.} Hoccinĕst credibile aut memorabile, 	625
tanta vecordia innata quoiquam ut siet 	
ut malis gaudeant atque ex incommodis 	
alterius sua ut comparent commoda? ah 	
idnest verum? immo id est genus hominum pessumum in 	
denegando modo quîs pudor paullum adest; 	630
post ubi tempu' promissa iam perfici, 	
tum coacti necessario se aperiunt, 	
et timent et tamen res premit denegare; 	
ibi tum eorum inpudentissuma oratiost 	
"quis tŭ es? quis mihi es? quor meam tibi? heus 	635
proxumus sum egomet mihi." 	
at tamen "ubi fides?" si roges, 	
nil pudet hic, ubi opus [est]; illi ubi 	
nil opust, ibi verentur. 	638a
sed quid agam? adeon ad eum et cŭm eo iniuriam hanc expostulem? 	639
ingeram mala multa? atque aliqui' dicat "nil promoveris": 	640
multum: molestu' certe <³ei>³ fuero atque animo morem gessero. 	
{PA.} Charine, et mĕ ĕt tĕ ĭnprudens, nisi quid di respiciunt, perdidi. 	
{CH.} itane "inprudens"? tandem inventast causa: solvisti fidem. 	
{PA.} quid "tandem"? {CH.} etiamnunc me ducere istis dictis postulas? 	
{PA.} quid ĭstuc est? {CH.} postquam me amare dixi, conplacitast tibi. 	645
heu me miserum qui tuom animum ex animo spectavi meo! 	
{PA.} falsus es. {CH.} non tibi sat esse hoc solidum visumst gaudium, 	
nisi me lactasses amantem et falsa spe produceres? 	
habeas. {PA.} habeam? ah nescis quantis in malis vorser miser 	
quantasque hic s<³ui>³s consiliis mihi conflavit sollicitudines 	650
meu' carnufex. {CH.} quid ĭstuc tam mirumst de te si exemplum capit? 	
{PA.} haud istuc dicas, si cognoris vel me vel amorem meum. 	
{CH.} sciŏ: cum patre altercasti dudum et is nunc propterea tibi 	
suscenset nec te quivit hodie cogere illam ut duceres. 	
{PA.} immo etiam, quo tu minu' scis aerumnas meas, 	655
haec nuptiae non adparabantur mihi 	
nec postulabat nunc quisquam uxorem dare. 	
{CH.} sciŏ: tu coactu' tuă voluntate es. {PA.} mane: 	
nondum scis. {CH.} scio equidem illam ducturum esse te. 	
{PA.} quor me enicas? hoc audi: numquam destitit 	660
instare ut dicerem me ducturum patri; 	
suadere orare usque adeo donec perpulit. 	
{CH.} quis homo istuc? {PA.} Davo' . . {CH.} Davos? {PA.} interturbat. {CH.} quăm ŏb rem? {PA.} nescio; 	
nisi mihi d<³eo>³s sati' scio fuisse iratos qui auscultaverim. 	
{CH.} factum hoc est, Dave? {DA.} factŭm. {CH.} hem quid ais? scelus! 	665
at tibi di dignum factis exitium duint! 	
eho dic mi, si omnes hunc coniectum in nuptias 	
inimici vellent, quod nisi hŏc consilium darent? 	
{DA.} deceptu' sum, at non defetigatus. {PA.} scio. 	
{DA.} hac non successit, alia adoriemur via: 	670
nisi si id putas, quia primo processit parum, 	
non posse iam ad salutem convorti hoc malum. 	
{PA.} immo etiam; nam sati' credo, si advigilaveris, 	
ex unis geminas mihi conficies nuptias. 	
{DA.} ego, Pamphile, hoc tibi pro servitio debeo, 	675
conari manibu' pedibu' noctesque et dies, 	
capitis periclum adire, dum prosim tibi; 	
tuŏmst, siquid praeter spem evenit, mi ignoscere. 	
parum succedit quod ago; at facio sedulo. 	
vel meliu' tute reperi, me missum face. 	680
{PA.} cupio: restitue in quem me accepisti locum. 	
{DA.} faciam. {PA.} at iăm hŏc opŭst. {DA.} em . . sed manĕ; concrepuit a Glycerio ostium. 	
{PA.} nil ad te. {DA.} quaero. {PA.} hem nuncin demum? {DA.} at iăm hŏc tibi inventum dabo. 	
	%Mysis Pamphilvs Charinvs Davos 	
{MY.} Iam ubi ubi erit, inventum tibi curabo et mecum adductum 	
t<³uo>³m Pamphilum: modo tu, anime mi, noli te macerare. 	685
{PA.} Mysis. {MY.} quis est? <e>hĕm Pamphile, optume mihi te offers. {PA.} quid <id> est? 	
{MY.} orare iussit, si se ames, era, iăm ut ăd sese venias: 	
videre tĕ ait cupere. {PA.} vah perii: hoc malum integrascit. 	
sicin mĕ ătque illam opera tua nunc miseros sollicitari[er]! 	
nam idcirco accersor nuptias quod mi adparari sensit. 	690
{CH.} quibu' quidĕm quam facile potuerat quiesci, si hic quiesset! 	
{DA.} age, si hic non insanit satis suă sponte, instiga. {MY.} atque edepol 	
ea res est, proptereaque nunc misera in maerorest. {PA.} Mysis, 	
per ŏmnis tibi adiuro deos numquam <³ea>³m me deserturum, 	
non si capiundos mihi sciam esse inimicos omnis homines. 	695
hanc mi expetivi: contigit; conveniunt mores: valeant 	
qui inter nos discidium volunt: hanc nisi mors mi adimet nemo. 	
{MY.} resipisco. {PA.} non Apollinis mage verum atque hoc responsumst. 	
si poterit fieri ut ne pater per me stetisse credat 	
quo minus haec fierent nuptiae, volo; sed si id non poterit, 	700
id faciam, in proclivi quod est, per me stetisse ut credat. 	
quis videor? {CH.} miser, aeque atque ego. {DA.} consilium quaero. {PA.} forti's! 	
sciŏ quid conere. {DA.} hoc ego tibi profecto effectum reddam. 	
{PA.} iăm hŏc opus est. {DA.} quin iam habeo. {CH.} quid est? {DA.} huic, non tibĭ habeo, ne erres. 	
{CH.} sat habeo. {PA.} quid facies? cedo. {DA.} dies [hic] mi ut sati' sit vereor 	705
ad agendum: ne vacuom esse me nunc ad narrandum credas: 	
proinde hinc vos amolimini; nam mi inpedimento estis. 	
{PA.} ego hănc visam.— {DA.} quid tu? quŏ hĭnc te agis? {CH.} verum vis dicam? {DA.} immo etiam: 	
narrationis incipit mi initium. {CH.} quid me fiet? 	
{DA.} eho tu inpudens, non satis habes quod tibi dieculam addo, 	710
quantum huic promoveo nuptias? {CH.} Dave, at tamen . . {DA.} quid ergo? 	
{CH.} ut ducam. {DA.} ridiculum. {CH.} huc face ad me [ut] venias, siquid poteris. 	
{DA.} quid veniam? nil habeo. {CH.} at tamen, siquid. {DA.} age veniam. {CH.} siquid, 	
domi ero.— {DA.} tu, Mysis, dum exeo, parumper me opperire hic. 	
{MY.} quapropter? {DA.} ita factost opus. {MY.} matura. {DA.} iăm ĭnquam hic adero. 	715
	%Mysis Davos 	
{MY.} Nilne esse proprium quoiquam! di vostram fidem! 	
summum bonum esse erae putabam hunc Pamphilum, 	
amicum, amatorem, virum in quovis loco 	
paratum; verum ex <³eo>³ nunc misera quem capit 	
laborem! facile hic plus malist quam illic boni. 	720
sed Davos exit. mĭ homo, quid ĭstuc obsecrost? 	
quo portas puerum? {DA.} Mysis, nunc opus est tua 	
mihi ad hanc rem exprompta memoria atque astutia. 	
{MY.} quidnam incepturu's? {DA.} accipe a me hunc ocius 	
atque ante nostram ianuam adpone. {MY.} obsecro, 	725
humine? {DA.} ex ara hinc sume verbenas tibi 	
atque <³ea>³s substerne. {MY.} quăm ŏb rem id tute non facis? 	
{DA.} quia, si forte opu' sit ad erum iurandum mihi 	
non adposisse, ut liquido possim. {MY.} intellego: 	
nova nunc religio in te istaec incessit. cedo! 	730
{DA.} move ocius te, ut quid agam porro intellegas. 	
pro Iuppiter! {MY.} quid ĕst? {DA.} sponsae pater intervenit. 	
repudio quod consilium primum intenderam. 	
{MY.} nesciŏ quid narres. {DA.} ego quoque hinc ab dextera 	
venire me adsimulabo: tŭ ŭt subservias 	735
orationi, ut quomque opu' sit, verbis vide. 	
{MY.} ego quid agas nil intellego; sed siquid est 	
quod mea opera opu' sit vobis, [a]ut tu plus vides, 	
manebo, nequod vostrum remorer commodum. 	
	%Chremes Mysis Davos 	
{CH.} Revortor, postquam quae opu' fuere ad nuptias 	740
gnatae paravi, ut iubeam accersi. sed quid hoc? 	
puer herclest. mulier, tun posisti hunc? {MY.} ubi ĭllic est? 	
{CH.} non mihi respondes? {MY.} nusquam est. vae miserae mihi! 	
reliquit mĕ homo atque abiit. {DA.} di vostram fidem, 	
quid turbaest apŭd forum! quid ĭlli hominum litigant! 	745
tum annona carast. (quid dicam aliud nescio.) 	
{MY.} quor tu obsecro hic me solam? {DA.} hem quaĕ haĕc est fabula? 	
eho Mysis, puer hic undest? quisve huc attulit? 	
{MY.} satĭn sanu's qui me id rogites? {DA.} quĕm ego igitur rogem 	
qui hic neminem alium videam? {CH.} miror unde sit. 	750
{DA.} dictura es quod rogo? {MY.} au! {DA.} concede ad dexteram. 	
{MY.} deliras: non tute ipse . . ? {DA.} verbum si mihi 	
unum praeter quam quod te rogŏ faxis: cave! 	
male dicis? undest? dic clare. {MY.} a nobis. {DA.} hahae! 	
mirum vero inpudenter mulier si facit 	755
meretrix! {CH.} ab Andriast [ancilla] haec, quantum intellego. 	
{DA.} adeon videmur vobis esse idonei 	
in quibu' sic inludati'? {CH.} veni in tempore. 	
{DA.} propera adeo puerum tollere hinc ab ianua. 	
mane: cavĕ quoquam ex istoc excessis loco! 	760
{MY.} di te eradicent! ita me miseram territas. 	
{DA.} tibi ego dico an non? {MY.} quid vis? {DA.} at etiam rogas? 	
cedo, quoium puerum hic adposisti? dic mihi. 	
{MY.} tu nescis? {DA.} mitte id quod scio: dic quod rogo. 	
{MY.} vostri. {DA.} quoi(u)s nostri? {MY.} Pamphili. {DA.} hem quid? Pamphili? 	765
{MY.} eho ăn non est? {CH.} recte ego hăs semper fugi nuptias. 	
{DA.} o facinus animadvortendum! {MY.} quid clamitas? 	
{DA.} quemne ego heri vidi ad vos adferri vesperi? 	
{MY.} ŏ hominem audacem! {DA.} verum: vidi Cantharam 	
suffarcinatam. {MY.} dis pol habeo gratiam 	770
quom in pariundo aliquot adfuerunt liberae. 	
{DA.} nĕ ĭlla illum haud novit quoiu' causa haec incipit: 	
"Chremes si positum puerum ante aedis viderit, 	
s<³ua>³m gnatam non dabit": tanto hercle mage dabit. 	
{CH.} non hercle faciet. {DA.} nunc adeo, ut tu sis sciens, 	775
nisi puerum tolli' iăm ego hunc in mediam viam 	
provolvam teque ibidem pervolvam in luto. 	
{MY.} tu pol homo non es sobrius. {DA.} fallacia 	
alia aliam trudit: iam susurrari audio 	
civem Atticam esse hanc. {CH.} hem. {DA.} "coactus legibus 	780
eam ŭxorem ducet." {MY.} aŭ ŏbsecro, an non civis est? 	
{CH.} iocularium in malum insciens paene incidi. 	
{DA.} quis hĭc loquitur? o Chreme, per tempus advenis: 	
ausculta. {CH.} audivi iam omnia. {DA.} an<ne> haec tu omnia? 	
{CH.} audivi, inquam, a principio. {DA.} audistin, obsecro? hem 	785
scelera! hanc iam oportet in cruciatum hinc abripi. 	
hic ĕst ille: non te credas Davom ludere. 	
{MY.} me miseram! nil pol falsi dixi, mi senex. 	
{CH.} novi omnem rem. est Simo intus? {DA.} est.— {MY.} ne me atti[n]gas, 	
sceleste. si pol Glycerio non omnia haec . . 	790
{DA.} eho inepta, nescis quid sit actum? {MY.} qui sciam? 	
{DA.} hic socer est. alio pacto haud poterat fieri 	
ut sciret haec quae voluimus. {MY.} praediceres. 	
{DA.} paullum interesse censes ex animo omnia, 	
ut fert natura, facias an de industria? 	795
	%Crito Mysis Davos 	
{CR.} In hac habitasse platea dictumst Chrysidem, 	
quae sese inhoneste optavit parere hic ditias 	
potius quam honeste in patria pauper viveret: 	
ei(u)s morte ea ad me lege redierunt bona. 	
sed quos perconter video: salvete. {MY.} obsecro, 	800
quem video? estne hic Crito sobrinu' Chrysidis? 	
is est. {CR.} o Mysis, salve! {MY.} salvo' sis, Crito. 	
{CR.} itan Chrysis? hem. {MY.} nos quidĕm pol miseras perdidit. 	
{CR.} quid vos? quo pacto hic? satine recte? {MY.} nosne? sic 	
ut quimus, aiunt, quando ut volumu' non licet. 	805
{CR.} quid Glycerium? iăm hĭc s<³uo>³s parentis repperit? 	
{MY.} utinam! {CR.} an nondum etiam? haud auspicato huc me appuli; 	
nam pol, si id scissem, numquam huc tetulissem pedem. 	
semper ĕiu' dictast esse haec atque habitast soror; 	
quaĕ ĭlli(u)s fuere possidet: nunc me hospitem 	810
litis sequi quăm ĭd mihi sit facile atque utile 	
aliorum exempla commonent. simul arbitror 	
iam aliquem esse amicum et defensorem <³ei>³; nam fere 	
grandi[us]cula iam profectast illinc: clamitent 	
me sycophantam, hereditatem persequi 	815
mendicum. tum ipsam despoliare non lubet. 	
{MY.} ŏ optume hospes! pol, Crito, antiquom obtines. 	
{CR.} duc me ad eam, quando huc veni, ut videam. {MY.} maxume. 	
{DA.} sequăr hos: nolo me in tempore hoc videat senex. 	
	%ACTVS V 	
	%Chremes Simo 	
{CH.} Sati' iam sati', Simo, spectata erga te amicitiast mea; 	820
sati' pericli incepi adire: orandi iam finem face. 	
dum studeo obsequi tibi, paene inlusi vitam filiae. 	
{SI.} immo enĭm nunc quom maxume abs te postulo atque oro, Chreme, 	
ut beneficium verbis initum dudum nunc re comprobes. 	
{CH.} vidĕ quam iniquo' sis prae studio: dŭm id efficias quod lubet, 	825
neque modum benignitati' neque quid me ores cogitas; 	
nam si cogites remittas iam me onerare iniuriis. 	
{SI.} quibus? {CH.} at rogitas? perpulisti me ut homini adulescentulo 	
in alio occupato amore, abhorrenti ab re uxoria, 	
filiam ut darem in seditionem atque in ĭncertas nuptias, 	830
eiu' labore atque eiu' dolore gnato ut medicarer tuo. 	
impetrasti: incepi, dum res tetulit. nunc non fert: feras. 	
illam hinc civem esse aiunt; puer est natu': nos missos face. 	
{SI.} per ego te d<³eo>³s oro, ut nĕ ĭllis animum inducas credere, 	
quibus id maxume utilest illum esse quam deterrumum. 	835
nuptiarum gratia haec sunt ficta atque incepta omnia. 	
ubi ea causa quam ob rem haec faciunt erit adempta his, desinent. 	
{CH.} erras: cum Davo egomet vidi iurgantem ancillam. {SI.} scio. {CH.} at 	
vero voltu, quom ibi me adesse neuter tum praesenserant. 	
{SI.} credo et id facturas Davo' dudum praedixit mihi; et 	840
nescio quĭ <ĭ>d tibi sum oblitus hodie, ac volui, dicere. 	
	%Davos Chremes Simo Dromo 	
{DA.} Animo nunciam otioso esse impero. {CH.} em Davom tibi! 	
{SI.} unde egreditur? {DA.} meŏ praesidio atque hospiti'. {SI.} quid ĭllud malist? 	
{DA.} ego commodiorem hominem adventum tempu' non vidi. {SI.} scelus, 	
quemnam hic laudat? {DA.} omni' res est iam in vado. {SI.} cesso adloqui? 	845
{DA.} erus est: quid agam? {SI.} o salve, bone vir. {DA.} ehĕm Simo, o noster Chreme, 	
omnia adparata iam sunt intu'. {SI.} curasti probe. 	
{DA.} ubi voles accerse. {SI.} bene sane; id enĭmvero hinc nunc abest. 	
etiam tu hoc respondes quid ĭstic tibi negotist? {DA.} mihin? {SI.} ita. 	
{DA.} mihin? {SI.} tibi ergo. {DA.} modŏ introii. {SI.} quasi ego quam dudum rogem. 	850
{DA.} cum t<³uo>³ gnato una. {SI.} anne est intu' Pamphilu'? crucior miser! 	
eho non tu dixti esse inter eos inimicitias, carnufex? 	
{DA.} sunt. {SI.} quor igitur hic est? {CH.} quid ĭllum censes? cŭm ĭlla litigat. 	
{DA.} ĭmmŏ vero indignum, Chreme, iam facinu' faxo ex me audies. 	
nescioquis senex modo venit, ellum, confidens catus: 	855
quom faciem videas, videtur esse quantivis preti: 	
tristi' severitas inest in voltu atque in verbis fides. 	
{SI.} quidnam adportat? {DA.} nil equidem nisi quod ĭllum audivi dicere. 	
{SI.} quid ait tandem? {DA.} Glycerium se scire civem esse Atticam. {SI.} hem 	
Dromŏ, Dromo. {DA.} quid est? {SI.} Dromo. {DA.} audi. {SI.} verbum si addideris . . ! Dromo. 	860
{DA.} audi obsecro. {DR.} quid vis? {SI.} sublimem intro rape hunc, quantum potest. 	
{DR.} quem? {SI.} Davom. {DA.} quăm ŏb rem? {SI.} quia lubet. rape inquam. {DA.} quid feci? {SI.} rape. 	
{DA.} si quicquam invenies me mentitum, occidito. {SI.} nil audio. 	
{DR.} ego iam te commotum reddam. {DA.} tamen etsi hoc verumst? {SI.} tamen. 	
cura adservandum vinctum, atque audin? quadrupedem constringito. 	865
age nunciam: ego pol hodie, si vivo, tibi 	
ostendam erum quid sit pericli fallere, 	
et ĭlli patrem. {CH.} ah ne saevi tanto opere. {SI.} o Chreme, 	
pietatem gnati! nonne te miseret mei? 	
tantum laborem capere ob talem filium! 	870
age Pamphile, exi Pamphile: ecquid te pudet? 	
	%Pamphilvs Simo Chremes 	
{PA.} Quis me volt? perii, pater est. {SI.} quid ais, omnium . . ? {CH.} ah 	
rem potius ipsam dic ac mitte male loqui. 	
{SI.} quasi quicquam in hunc iam graviu' dici possiet. 	
<³ai>³n tandem, civi' Glyceriumst? {PA.} ita praedicant. 	875
{SI.} "ita praedicant"? ŏ ĭngentem confidentiam! 	
num cogitat quid dicat? num facti piget? 	
vidĕ num ei(u)s color pudori' signum usquam indicat. 	
adeo[n] inpotenti esse animo ut praeter civium 	
morem atque legem et s<³ui>³ voluntatem patris 	880
tamen hanc habere studeat cum summo probro! 	
{PA.} me miserum! {SI.} hem modŏne id demum sensti, Pamphile? 	
olim istuc, olim quom ita animum induxti tuom, 	
quod cuperes aliquo pacto efficiundum tibi, 	
<³eo>³dem die istuc verbum vere in te accidit. 	885
sed quid ego? quor me excrucio? quor me macero? 	
quor meăm senĕctutem huius sollicito amentia? 	
an ŭt pro hui(u)s peccatis ego supplicium sufferam? 	
immo habeat, valeat, vivat cŭm ĭlla. {PA.} mi pater! 	
{SI.} quid "mi pater"? quasi tŭ hŭius indigeas patris. 	890
domus uxor liberi inventi invito patre; 	
adducti qui illam hinc civem dicant: viceris. 	
{PA.} pater, licetne pauca? {SI.} quid dices mihi? {CH.} at 	
tamen, Simo, audi. {SI.} ego audiam? quid audiam, 	
Chremē? {CH.} at tandem dicat. {SI.} age dicat, sino. 	895
{PA.} ego me amare hanc fateor; si id peccarest, fateor id quoque. 	
tibi, pater, me dedo: quidvis oneris inpone, impera. 	
vis me uxorem ducere? hanc vis [a]mittere? ut potero feram. 	
hoc modo te obsecro, ut ne credas a me adlegatum hunc senem: 	
sine me expurgem atque illum huc coram adducam. {SI.} adducas? {PA.} sine, pater. 	900
{CH.} aequom postulat: da veniam. {PA.} sine te hoc exorem. {SI.} sino. 	
quidvis cupio dum ne ab hoc me falli comperiar, Chreme. 	
{CH.} pro peccato magno paullum supplici satis est patri. 	
	%Crito Chremes Simo Pamphilvs 	
{CR.} Mitte orare. una harum quaevis causa me ut faciam monet, 	
vel tu vel quod verumst vel quod ipsi cupio Glycerio. 	905
{CH.} Andrium ego Critonem video? certe is ĕst. {CR.} salvo' sis, Chreme. 	
{CH.} quid tu Athenas insolens? {CR.} evenit. sed hicinest Simo? 	
{CH.} hic. {CR.} Simo . . {SI.} men quaeris? eho tu, Glycerium hinc civem esse ais? 	
{CR.} tu negas? {SI.} itane huc paratus advenis? {CR.} qua re? {SI.} rogas? 	
tune inpune haec facias? tune hic homines adulescentulos 	910
inperitos rerum, eductos libere, in fraudem inlicis? 	
sollicitando et pollicitando <³eo>³rum animos lactas? {CR.} sanun es? 	
{SI.} ac meretricios amores nuptiis conglutinas? 	
{PA.} perii, metuo ut substet hospes. {CH.} si, Simo, hunc noris satis, 	
non ita arbitrere: bonus est hic vir. {SI.} hic vir sit bonus? 	915
itane adtemperate evenit, hodie in ipsis nuptiis 	
ut veniret, ant(e)hac numquam? est vero huic credundum, Chreme. 	
{PA.} ni metuam patrem, habeo prŏ ĭlla rĕ ĭllum quod moneam probe. 	
{SI.} sycophanta. {CR.} hem. {CH.} sic, Crito, est hic: mitte. {CR.} videat qui siet. 	
si mihi perget quae volt dicere, ea quae non volt audiet. 	920
ego ĭstaec moveo aut curo? non tu t<³uo>³m malum aequo animo feras! 	
nam ego quae dico vera an falsa audierim iam sciri potest. 	
Atticus quidam olim navi fracta ad Andrum eiectus est 	
et ĭstaec una parva virgo. tŭm ĭlle egens forte adplicat 	
primum ad Chrysidis patrem se. {SI.} fabulam inceptat. {CH.} sine. 	925
{CR.} itane vero obturbat? {CH.} perge. {CR.} tum—is mihi cognatus fuit 	
qui <³eu>³m recepit. ibi ego audivi ex illo sese esse Atticum. 	
is ibi mortuost. {CH.} ei(u)s nomen? {CR.} nomen tam cito? Phania? hem 	
perii! verum hercle opinor f<³ui>³sse Phaniam; hoc certo scio, 	
Rhamnusium se aiebat esse. {CH.} o Iuppiter! {CR.} eadem haec, Chreme, 	930
multi alii in Andro tum audi[ve]re. {CH.} utinam id sit quod spero! eho dic mihi, 	
quid eam tum? suămne esse aibat? {CR.} non. {CH.} quoiam igitur? {CR.} fratri' filiam. 	
{CH.} certe meast. {CR.} quid ais? {SI.} quid tŭ ais? {PA.} arrige auris, Pamphile! 	
{SI.} qui credi'? {CH.} Phania illic frater meu' fuit. {SI.} noram et scio. 	
{CH.} is bellum hinc fugiens meque in Asiam persequens proficiscitur: 	935
tum illam relinquere hic est veritus.† postilla nunc primum audio 	
quid ĭllo sit factum. {PA.} vix sum apud me: ita animu' commotust metu 	
spe gaudio, mirando tanto tam repentino hoc bono. 	
{SI.} nĕ ĭstam multimodis t<³ua>³m inveniri gaudeo. {PA.} credo, pater. 	
{CH.} at mi unu' scrupulus etiam restat qui me male habet. {PA.} dignus es 	940
cum t<³ua>³ religione, odium: nodum in scirpo quaeri'. {CR.} quid ĭstuc est? 	
{CH.} nomen non convenit. {CR.} fuit hercle huic aliud parvae. {CH.} quod, Crito? 	
numquid meministi? {CR.} id quaero. {PA.} egon huiu' memoriam patiar meae 	
volŭptati obstare, quŏm ego possim in hac re medicari mihi? 	
heus, Chreme, quod quaeri', Pasibulast. {CH.} ipsa <ea>st. {CR.} east. 	945
{PA.} ex ipsa miliens audivi. {SI.} omnis nos gaudere hoc, Chreme, 	
te credo credere. {CH.} ita me dĭ ament, credo. {PA.} quod restat, pater . . 	
{SI.} iamdudum res redduxit me ipsa in gratiam. {PA.} o lepidum patrem! 	
de uxore, ita ut possedi, nil mutat Chremes? {CH.} causa optumast; 	
nisi quid pater ait aliud. {PA.} nempe id. {SI.} scilicet. {CH.} dos, Pamphile, est 	950
decem talenta. {PA.} accipio. {CH.} propero ad filiam. eho mecum, Crito; 	
nam illam me credo haud nosse.— {SI.} quor non illam huc transferri iubes? 	
{PA.} recte admones: Davo ego ĭstuc dedam iam negoti. {SI.} non potest. 	
{PA.} qui? {SI.} quia habet aliud magis ex sese et maiu'. {PA.} quidnam? {SI.} vinctus est. 	
{PA.} pater, non recte vinctust. {SI.} haud ita iussi. {PA.} iubĕ solvi, obsecro. 	955
{SI.} age fiat. {PA.} at matura. {SI.} eo intro. {PA.} o faustum et felicem diem! 	
	%Charinvs Pamphilvs Davos 	
{CH.} Proviso quid agat Pamphilūs. atque eccum. {PA.} aliquis fors[itan] me putet 	
non putare hoc verum, at mihi nunc sic esse hoc verum lubet. 	
ego d<³eo>³rum vitam propterea sempiternam esse arbitror 	
quod volŭptates <³eo>³rum propriae sunt; nam mi inmortalitas 	960
partast, si nulla aegritudo huic gaudio intercesserit. 	
  sed quĕm ego mihi potissumum optem, nunc quoĭ haec narrem, dari? 	
{CH.} quid ĭllud gaudist? {PA.} Davom video. nemost quem mallem omnium; 	
nam hunc scio mea solide solum gavisurum gaudia. 	
{DA.} Pamphilus ubinam hic est? {PA.} Dave. {DA.} quis homost? {PA.} ego sum. {DA.} o Pamphile. 	965
{PA.} nescis quid mi obtigerit. {DA.} certe; sed quid mihi ŏbtigerit scio. 	
{PA.} et quidem ego. {DA.} more hominum evenit ut quod sim nanctus mali 	
priu' rescisceres tu quam ego ĭllud quod tibi evenit boni. 	
{PA.} Glycerium mea s<³uo>³s parentis repperit. {DA.} factum bene. {CH.} hem. 	
{PA.} pater amicu' summu' nobis. {DA.} quis? {PA.} Chremes. {DA.} narras probe. 	970
{PA.} nec mora ullast quin eam uxorem ducam. {CH.} num illic somniat 	
ea quae vigilans voluit? {PA.} tum de puero, Dave . . {DA.} ah desine! 	
solus est quem diligant di. {CH.} salvo' sum si haec vera sunt. 	
conloquar. {PA.} quis homost? [o] Charine, in tempore ipso mi advenis. 	
{CH.} bene factum. {PA.} audisti[n]? {CH.} omnia. age, me in t<³ui>³s secundis respice. 	975
tuos est nunc Chremes: facturum quae voles scio ĕsse omnia. 	
{PA.} memini: atque adeo longumst illum me exspectare dum exeat. 	
sequere hac me: intus apŭd Glycerium nunc est. tu, Dave, abĭ domum, 	
propera, accerse hinc qui auferant. em quid stas? quid cessas? {DA.} eo. 	
ne exspecteti' dum exeant huc: intu' despondebitur; 	980
intu' transigetur siquid est quod restet. {CANTOR.} plaudite! 	
	%EXITVS ALTER SVPPOSITICIVS 	
{PA.} memini adq<ue adeo ut uolui commodum huc senex exit foras>. 	977a
{CH.} ṃ ọ 	978a
{CH.} 	979a
	%Pamphilvs Charinvs Chremes Davos 	
{PA.} Te expectabam: est de tua re quod agere ego tecum uolo. 	980a
operam dedi ne me esse oblitum dicas tuae gnatae alterae. 	981a
tibi me opinor inuenisse dignum te atque illa uirum. {CHA.} Ah, 	982a
perii, Daue, de meo amore ac uita <nunc> sors tollitur. 	983a
{CHR.} non noua istaec mihi condicio est, si uoluissem, Pamphile. 	984a
{CHA.} occidi, Daue. {DA.} mane. {CHA.} perii. {CHR.} id quamobrem non uolui eloquar: 	985a
non idcirco quod eum omnino adfinem mihi nollem . . {CHA.} hem! {DA.} tace. 	986a
{CHR.} sed amicitia nostra quae est a patribus nostris tradita 	987a
nobis, aliquam partem studui adauctam tradi liberis. 	988a
nunc cum copia ac fortuna utrique ut obsequerer dedit, 	989a
detur. {PA.} bene factum. {DA.} adi atque age homini gratias. {CHA.} salue, Chremes, 	990a
amicorum meorum omnium mihi †agissime. 	991a
quod mihi non minus est gaudio quam id <quod volo> 	992a
quod <abs te expecto et summo studio> abs te expeto: 	993a
me repperisse ut habitus antehac fui tibi. 	994a
{CHR.} animum, Charine, quod ad cumque applicaueris 	995a
studium exinde ut erit tute existimaberis. 	996a
id ita esse facere coniecturam ex me licet: 	997a
alienus abs te tamen quis tu esses noueram. 	998a
{CHA.} ita res est. {CHR.} gnatam tibi meam Philumenam 	999a
uxorem et dotis sex talenta spondeo.] 	1000a

	@Publius Terentius Afer	Heauton Timorumenos	verse
	%HEAVTON TIMORVMENOS 	
	%PROLOGVS 	
Nequoi sit vostrum mirum quor partis seni 	1
poeta dederit quae sunt adulescentium, 	
id primum dicam, deinde quod veni eloquar. 	
ex integra Graeca integram comoediam 	
hodie sum acturus H[e]auton timorumenon, 	5
duplex quae ex argumento facta est simplici. 	
novam esse ostendi et quae esset: nunc qui scripserit 	
et quoia Graeca sit, ni partem maxumam 	
existumarem scire vostrum, id dicerem. 	
nunc quăm ŏb rem has partis didicerim paucis dabo. 	10
oratorem esse voluit me, non prologum: 	
vostrum iudicium fecit; me actorem dedit. 	
sed hic actor tantum poterit a facundia 	
quantum ille potuit cogitare commode 	
qui orationem hanc scripsit quam dicturu' sum? 	15
nam quod rumores distulerunt malevoli 	
multas contaminasse Graecas, dum facit 	
paucas Latinas: factum id esse hic non negat 	
neque se pigere et deinde facturum autumat. 	
habet bonorum exemplum quo exemplo sibi 	20
licere [id] facere quod ĭlli fecerunt putat. 	
tum quod malevolu' vetu' poeta dictitat 	
repente ad studium hunc se adplicasse musicum, 	
amicum ingenio fretum, haud natura sua: 	
arbitrium vostrum, vostra existumatio 	25
valebit. quare omnis vos oratos volo, 	
ne plus iniquom possit quam aequom oratio. 	
facite aequi siti', date crescendi copiam 	
novarum qui spectandi faciunt copiam 	
sine vitiis. ne ille pro se dictum existumet 	30
qui nuper fecit servo currenti in via 	
decesse populum: quor insano serviat? 	
de illi(u)s peccatis plura dicet quom dabit 	
alias novas, nisi finem maledictis facit. 	
adeste aequo animo, date potestatem mihi 	35
statariam agere ut liceat per silentium, 	
ne semper servo' currens, iratus senex, 	
edax parasitu', sycophanta autem inpudens, 	
avaru' leno adsidue agendi sint seni 	
clamore summo, cum labore maxumo. 	40
meă causa causam hanc iustam esse animum inducite, 	
ut aliqua pars labori' minuatur mihi. 	
nam nunc novas qui scribunt nil parcunt seni: 	
siquae laboriosast, ad me curritur; 	
si lenis est, ad alium defertur gregem. 	45
in hac est pura oratio. experimini 	
in utramque partem ingenium quid possit meum. 	
[si numquam avare pretium statui arti meae 	
et eum esse quaestum in animum induxi maxumum, 	
quam maxume servire vostris commodis:] 	50
exemplum statuite in me, ut adulescentuli 	
vobis placere studeant potiu' quam sibi. 	
	%ACTVS I 	
	%Chremes Menedemvs 	
{CH.} Quamquam haec inter nos nuper notitia admodumst 	53
(inde adeo quod agrum in proxumo hic mercatus es) 	
nec rei ferĕ sane amplius quicquam fuit, 	55
tamen vel virtus tua me vel vicinitas, 	
quod ego in propinqua parte amicitiae puto, 	
facit ut te audacter moneam et familiariter 	
quod mihi videre praeter aetatem tuam 	
facere et praeter quam res te adhortatur tua. 	60
nam pro deum atque hominum fidem quid vis tibi aut 	
quid quaeris? annos sexaginta natus es 	
aut plus eo, ut conicio; agrum in his regionibus 	
meliorem neque preti maiori' nemo habet; 	
servos compluris: proinde quasi nemo siet, 	65
ita ăttente tute illorum officia fungere. 	
numquam tam mane egredior neque tam vesperi 	
domum revortor quin te in fundo conspicer 	
fodere aut arare aut aliquid ferre denique. 	
nullum remitti' tempu' neque te respicis. 	70
haec non volŭptati tibi ĕsse sati' certo scio. at 	
enĭm dices "quantum hic operi' fiat paenitet." 	
quod in opere faciundo operae consumis tuae, 	
si sumas in ĭllis exercendis, plus agas. 	
{ME.} Chreme, tantumne ab re tuast oti tibi 	75
aliena ut cures ea quae nil ad te attinent? 	
{CH.} homo sum: humani nil a me alienum puto. 	
vel me monere hoc vel percontari puta: 	
rectumst ego ŭt faciam; non est tĕ ŭt deterream. 	
{ME.} mihi sic est usu'; tibĭ ut opu' factost face. 	80
{CH.} an quoiquamst usus homini se ut cruciet? {ME.} mihi. 	
{CH.} si quid laborist nollem. sed quid ĭstuc malist? 	
quaeso, quid de te tantum meruistī? {ME.} eheu! 	
{CH.} ne lacruma atque istuc, quidquid est, fac me ut sciam: 	
ne retice, ne verere, crede inquam mihi: 	85
aut consolando aut consilio aut re iuvero. 	
{ME.} scire hoc vis? {CH.} hac quidĕm causa qua dixi tibi. 	
{ME.} dicetur. {CH.} at ĭstos rastros interea tamen 	
adpone, ne labora. {ME.} minime. {CH.} quam rem agis? 	
{ME.} sine me vocivom tempu' nequod dem mihi 	90
labori'. {CH.} non sinam, inquam. {ME.} ah non aequom facis. 	
{CH.} hui tam gravis hos, quaeso? {ME.} sic meritumst meum. 	
{CH.} nunc loquere. {ME.} filium unicum adulescentulum 	
habeo. ah quid dixi habere me? immo habui, Chreme; 	
nunc habeam necne incertumst. {CH.} quid ita istuc? {ME.} scies. 	95
est e Corintho hic advena anu' paupercula; 	
ei(u)s filiam ille amare coepit perdite, 	
prope iam ut pro uxore haberet: haec clam me omnia. 	
ubi rem rescivi, coepi non humanitus 	
neque ut animum decuit aegrotum adulescentuli 	100
tractare, sed vĭ ĕt viă pervolgata patrum. 	
cotidie accusabam: "hem tibine haec diutius 	
licere speras facere me vivo patre, 	
amicam ut habeas prope iam in uxoris loco? 	
erras, si id credis, et me ignoras, Clinia. 	105
ego te meum esse dici tantisper volo 	
dum quod te dignumst facies; sed si id non facis, 	
ego quod me in te sit facere dignum invenero. 	
nulla adeo ex re istuc fit nisi ex nimio otio. 	
ego ĭstuc aetati' non amori operam dabam, 	110
sed in Asiam hinc abii propter pauperiem atque ibi 	
simul rem et gloriam armis belli repperi." 	
postremo adeo res rediit: adulescentulus 	
saepe eadem et graviter audiendo victus est; 	
putavit mĕ et aetate et benevolentia 	115
plus scire et providere quam se ipsum sibi: 	
in Asiam ad regem militatum abiit, Chreme. 	
{CH.} quid ais? {ME.} clam me profectu' mensis tris abest. 	
{CH.} ambo accusandi; etsi illud inceptum tamen 	
animist pudenti' signum et non instrenui. 	120
{ME.} ubi comperi ex îs qui <³ei>³ fuere conscii, 	
domum revortor maestus atque animo fere 	
perturbato atque incerto prae aegritudine. 	
adsido: adcurrunt servi, soccos detrahunt; 	
video alios festinare, lectos sternere, 	125
cenam adparare: pro se quisque sedulo 	
faciebant quŏ ĭllam mihi lenirent miseriam. 	
ubi video, haec coepi cogitare "hem tot mea 	
soli[us] solliciti sunt causa ut me unum expleant? 	
ancillae tot me vestient? sumptus domi 	130
tantos ego solu' faciam? sed gnatum unicum, 	
quem pariter uti his decuit aut etiam amplius, 	
quod ĭlla aetas magis ad haec utenda idoneast, 	
eum ego hinc eieci miserum iniustitia mea! 	
malo quidem me dignum quovis deputem, 	135
si id faciam. nam usque dum ille vitam illam colet 	
inopem carens patria ob meas iniurias, 	
interea usque illi de me supplicium dabo 	
laborans parcens quaerens, illi serviens." 	
ita facio prorsu': nil relinquo in aedibus 	140
nec vas nec vestimentum: conrasi omnia. 	
ancillas servos, nisi eos qui opere rustico 	
faciundo facile sumptum exsercirent suom, 	
omnis produxi ac vendidi. inscripsi ilico 	
aedis mercede. quasi talenta ad quindecim 	145
coegi: agrum hunc mercatu' sum: hic me exerceo. 	
decrevi tantisper me minus iniuriae, 	
Chreme, m<³eo>³ gnato facere dum fiam miser; 	
nec fas esse ulla me voluptate hic frui, 	
nisi ubi ille huc salvo' redierit meu' particeps. 	150
{CH.} ingenio te esse in liberos leni puto, 	
et ĭllum obsequentem siqui' recte aut commode 	
tractaret. verum nec tu illum sati' noveras 	
nec tĕ ĭlle; hoc qui fit? ubi non vere vivitur. 	
tu illum numquam ostendisti quanti penderes 	155
nec tibi ĭllest credere ausu' quae est aequom patri. 	
quod si esset factum, haec numquam evenissent tibi. 	
{ME.} ita res est, fateor: peccatum a me maxumest. 	
{CH.} Menedeme, at porro recte spero et ĭllum tibi 	
salvom adfuturum esse hic confido propediem. 	160
{ME.} utinam ita di faxint! {CH.} facient. nunc si commodumst, 	
Dionysia hic sunt hodie: apud me sis volo. 	
{ME.} non possum. {CH.} quor non? quaeso tandem aliquantulum 	
tibi parce: idem absens facere te hoc volt filius. 	
{ME.} non convenit, quĭ ĭllum ad laborem in<pe>pulerim, 	165
nunc me ipsum fugere. {CH.} sicine est sententia? 	
{ME.} sic. {CH.} bene vale. {ME.} et tu.— {CH.} lacrumas excussit mihi 	
miseretque mĕ ĕiu'. sed ut diei tempus est, 	
<tempust> monere me hunc vicinum Phaniam 	
ad cenam ut veniat: ibo, visam si domist.— 	170
    {⁴¹<Saltatio convivarum>}⁴¹ 	
nil opu' fuit monitore: iamdudum domi 	
praesto apŭd me esse aiunt. egomet convivas moror. 	
ibo adeo hinc intro. sed quid crepuerunt fores 	
hinc a me? quinam egreditur? huc concessero. 	
	%Clitipho Chremes 	
{CL.} Nil adhuc est quod vereare, Clinia: haudquaquam etiam cessant 	175
et ĭllam simŭl cum nuntio tibi hĭc adfuturam hodie scio. 	
proin tu sollicitudinem istam falsam quae te excruciat mittas. 	
{CH.} quicum loquitur filius? 	
{CL.} pater adest quem volui: adibo. pater, opportune advenis. 	
{CH.} quid id est? {CL.} hunc Menedemum nostin nostrum vicinum? {CH.} probe. 	180
{CL.} huic filium scis esse? {CH.} audivi esse in Asia. {CL.} non est, pater: 	
apŭd nos est. {CH.} quid ais? {CL.} advenientem, e navi egredientem ilico 	
abduxi ad cenam; nam mihi cum <³eo>³ iam inde usque a pueritia 	
f<³ui>³t semper familiaritas. {CH.} volŭptatem magnam nuntias. 	
quam vellem Menedemum invitatum ut nobiscum esset, amplius 	185
ut hanc laetitiam necopinanti primus obicerem <³ei>³ domi! 	
atque etiam nunc tempus est. {CL.} cavĕ faxis: non opus est, pater. 	
{CH.} quapropter? {CL.} quia enim incertumst etiam quid se faciat. modo venit; 	
timet omnia, patris iram et animum amicae se erga ut sit suae. 	
<³ea>³m misere amat; propter eam haec turba atque abitio evenit. {CH.} scio. 	190
{CL.} nunc servolum ad eam in urbem misit et ego nostrum una Syrum. 	
{CH.} quid narrat? {CL.} quid ĭlle? miserum se esse. {CH.} miserum? quem minu' crederest? 	
quid relicuist quin habeat quae quidem in homine dicuntur bona? 	
parentis, patriam incolumem, amicos genu' cognatos ditias. 	
atque haec perinde sunt ut illi(u)s animu' quĭ ea possidet: 	195
qui uti scit <³ei>³ bona; illi qui non utitur recte mala. 	
{CL.} immo ill' fuit senĕx inportunu' semper, et nunc nil magis 	
vereor quam nequid in ĭllum iratu' plus satis faxit, pater. 	
{CH.} illene? (sed reprimam me: năm in metu esse hunc illist utile.) 	
{CL.} quid tute tecum? {CH.} dicam: ut ut erat, mansum tamen oportuit. 	200
fortasse aliquanto iniquior erăt praeter ei(u)s lubidinem: 	
pateretur; nam quem ferret si parentem non ferret suom? 	
huncin erat aequom ex illi(u)s more an illum ex huiu' vivere? 	
et quod ĭllum insimulat durum id non est; nam parentum iniuriae 	
uniu' modĭ sunt ferme, paullo qui est homo tolerabilis: 	205
scortari crebro nolunt, nolunt crebro convivarier, 	
praebent exigue sumptum; atque haec sunt tamen ad virtutem omnia. 	
verum ubi animus semel se cupiditate devinxit mala, 	
necessest, Clitipho, consilia consequi consimilia. hoc 	
scitumst: periclum ex aliis face[re] tibi quod ex usu siet. 	210
{CL.} ita credo. {CH.} ego ibo hinc intro, ut videam nobis quid ĭn cena siet. 	
tŭ, ŭt tempus est diei, vidĕ sis nequo hinc abeas longius. 	
	%ACTVS II 	
	%Clitipho 	
{CL.} Quăm iniqui sunt patres in omnis adulescentis iudices! 	213
qui aequom esse censent nos a pueris ilico nasci senes 	
neque ĭllarum adfinis esse rerum quas fert adulescentia. 	215
ex s<³ua>³ lubidine moderantur nunc quae est, non quae olim fuit. 	
mihĭn si umquam filius erit, nĕ ĭlle facili me utetur patre; 	
nam et cognoscendi et ignoscendi dabitur peccati locus: 	
non ut meus, qui mihi per alium ostendit s<³ua>³m sententiam. 	
perii! is mi, ubi adbibit plus paullo, sua quae narrat facinora! 	220
nunc ait "periclum ex aliis facito tibi quod ex usu siet": 	
astutu'. nĕ ĭlle haud scit quam mihi nunc surdo narret fabulam. 	
mage nunc me amicae dicta stimulant "da mihi" atque "adfer mihi": 	
quoi quod respondeam nil habeo; neque me quisquamst miserior. 	
nam hic Clinia, etsi is quoque suarum rerum satagit, attamen 	225
habet bene et pudice eductam, ignaram artis meretriciae. 	
meast potens procax magnifica sumptuosa nobilis. 	
tum quod dem [<³ei>³] "recte" est; nam nil esse mihi religiost dicere. 	
hoc ego mali non pridem inveni neque etiamdum scit pater. 	
	%Clinia Clitipho 	
{CLIN.} Si mihi secundae res de amore m<³eo>³ essent, iamdudum scio 	230
venissent; sed vereor ne mulier me absente hic corrupta sit. 	
concurrunt multae opiniones quae mihi animum exaugeant: 	
occasio locus aetas mater quoi(u)s sub imperiost mala, 	
quoi nil iam praeter pretium dulcest. {CLIT.} Clinia. {CLIN.} ei misero mihi! 	
{CLIT.} etiam caves ne videat forte hic te a patre aliquis exiens? 	235
{CLIN.} faciam; sed nescioquid profecto mi animu' praesagit mali. 	
{CLIT.} pergin ĭstuc priu' diiudicare quam scis quid veri siet? 	
{CLIN.} si nil mali esset iam hic adessent. {CLIT.} iam aderunt. {CLIN.} quando istuc erit? 	
{CLIT.} non cogitas hinc longule esse? et nosti mores mulierum: 	
dum moliuntur, dum conantur, annus est. {CLIN.} o Clitipho, 	240
timeo. {CLIT.} respira: eccum Dromonem cum Syro una: adsunt tibi. 	
	%Syrvs Dromo Clinia Clitipho 	
{SY.} Ain tu? {DR.} sic est. {SY.} verum interea, dum sermones caedimus, 	
illae sunt relictae. {CLIT.} mulier tibi adest. audin, Clinia? 	
{CLIN.} ego vero audio nunc demum et video et valeo, Clitipho. 	
{DR.} minime mirum: adeo inpeditae sunt: ancillarum gregem 	245
ducunt secum. {CLIN.} perii, unde illi sunt ancillae? {CLIT.} men rogas? 	
{SY.} non oportuit relictas: portant quid rerum! {CLIN.} ei mihi! 	
{SY.} aurum vestem; et vesperascit et non noverunt viam. 	
factum a nobis stultest. abĭ dum tu, Dromo, illis obviam. 	
propera: quid stas? {CLIN.} vae misero mi, quanta de spe decidi! 	250
{CLIT.} quid ĭstuc? quae res te sollicitat autem? {CLIN.} rogitas quid siet? 	
vidĕn tu? ancillas aurum vestem, quăm ego cum una ancillula 	
hic reliqui, unde esse censes? {CLIT.} vah nunc demum intellego. 	
{SY.} di boni, quid turbaest! aedes nostrae vix capient, scio. 	
quid comedent! quid ebibent! quid sene erit nostro miserius? 	255
sed video eccos quos volebam. {CLIN.} o Iuppiter, ubinamst fides? 	
dum ego propter te errans patria careo demens, tu interea loci 	
conlocupletasti te, Antiphila, et mĕ in his deseruisti malis, 	
propter quam in summa infamia sum et m<³eo>³ patri minus [sum] obsequens: 	
quoi(u)s nunc pudet me et miseret, qui harum mores cantabat mihi, 	260
monuisse frustra neque eum potuisse umquam ab hac me expellere; 	
quod tamĕn nunc faciam; tum quom gratum mi esse potuit nolui. 	
nemost miserior me. {SY.} hic de nostris verbis errat vidĕlicet 	
quae hic sumu' locuti. Clinia, aliter tuom amorem atque est accipis: 	
nam et vitast eadem et animu' te erga idem ac fuit, 	265
quantum ex ipsa re coniecturam fecimus. 	
{CLIN.} quid ĕst obsecro? nam mihi nunc nil rerum omniumst 	
quod malim quam me hoc falso suspicarier. 	
{SY.} hoc primum, ut ne quid hui(u)s rerum ignores: anus, 	
quae est dicta mater esse ei ant(e)hac, non fuit; 	270
ea obiit mortem. hoc ipsa in itinere alterae 	
dum narrat forte audivi. {CLIT.} quaenamst altera? 	
{SY.} mane: hoc quod coepi primum enarrem, Clitipho: 	
post istuc veniam. {CLIT.} propera. {SY.} iam primum omnium, 	
ubi ventum ad aedis est, Dromo pultat fores; 	275
anu' quaedam prodit; haec ubi aperuit ostium, 	
continuo hic se coniecit intro, ego consequor; 	
anu' foribus obdit pessulum, ad lanam redit. 	
hic sciri potuit aut nusquam alibi, Clinia, 	
quo studio vitam s<³ua>³m te absente exegerit, 	280
ubi de inprovisost interventum mulieri. 	
nam ea res dedit tum existumandi copiam 	
cotidianae vitae consuetudinem, 	
quae quoi(u)sque ingenium ut sit declarat maxume. 	
texentem telam studiose ipsam offendimus, 	285
mediocriter vestitam veste lugubri 	
(ei(u)s anui' causa opinor quaĕ erat mortua) 	
sine auro; tum ornatam ita uti quae ornantur sibi, 	
nulla mala re esse expolitam muliebri; 	
capillu' pexu' prolixus circum caput 	290
reiectu' neglegenter; pax. {CLIN.} Syre mi, obsecro, 	
ne me in laetitiam frustra conicias. {SY.} anus 	
subtemen nebat. praeterea una ancillula 	
erat; ea texebat una, pannis obsita, 	
neglecta, inmunda inluvie. {CLIT.} si haec sunt, Clinia, 	295
vera, ita uti credo, quis te est fortunatior? 	
scin hanc quam dicit sordidatam et sordidam? 	
magnum hoc quoque signumst dominam esse extra noxiam, 	
quŏm ĕius tam negleguntur internuntii. 	
nam disciplinast isdem munerarier 	300
ancillas primum ad dominas qui adfectant viam. 	
{CLIN.} perge, obsecro te, et cavĕ ne falsam gratiam 	
studeas inire. quid ait ubi me nominas? 	
{SY.} ubi dicimus redisse te et rogare uti 	
veniret ad te, mulier telam desinit 	305
continuo et lacrumis opplet os totum sibi, 	
ut facile scires desiderio id fieri [tuo]. 	
{CLIN.} prae gaudio, ita me dĭ ament, ubi sim nescio: 	
ita timui. {CLIT.} at ego nil esse scibam, Clinia. 	
agedum vicissim, Syre, dic quaĕ ĭllast altera? 	310
{SY.} adducimus t<³ua>³m Bacchidem. {CLIT.} hem quid? Bacchidem? 	
eho sceleste, quŏ ĭllam duci'? {SY.} quŏ ego ĭllam? ad nos scilicet. 	
{CLIT.} ad patrēm[ne]? {SY.} ad eum ipsum. {CLIT.} ŏ hominis inpudentem audaciam! {SY.} heus 	
non fit sine periclo facinu' magnum nec memorabile. 	
{CLIT.} hoc vide: in meă vita tu tibi laudem is quaesitum, scelus? 	315
ubi si paullulum modo quid te fugerit, ego perierim. 	
quid ĭllo facias? {SY.} at enĭm . . {CLIT.} quid "enĭm"? {SY.} si sinas, dicam. {CLIN.} sine. 	
{CLIT.} sino. {SY.} ita res est haec nunc quasi quom . . {CLIT.} quas, malum, ambages mihi 	
narrare occipit? {CLIN.} Syre, verum hic dicit: mitte, ad rem redi. 	
{SY.} enĭmvero reticere nequeo: multimodis iniurius, 	320
Clitipho, es neque ferri potis es. {CLIN.} audiundum hercle est, tace. 	
[{CLIT.} quid est?] 	321a
{SY.} vis amare, vis potiri, vis quod des illi effici; 	322
tuom ĕsse in potiundo periclum non vis: haud stulte sapis; 	
siquidem id saperest velle te id quod non potest contingere. 	
aut haec cum illis sunt habenda aut illa cum his mittenda sunt. 	325
harum d<³ua>³rum condicionum nunc utram malis vide; 	
etsi consilium quod cepi rectum esse et tutum scio. 	
nam apŭd patrem tua amica tecum sine metu ut sit copiast. 	
tum quod ĭlli argentum es pollicitus, <³ea>³dem hac inveniam via, 	
quod ut efficerem orando surdas iam auris reddideras mihi. 	330
quid aliud tibi vis? {CLIT.} siquidem hoc fit. {SY.} siquidem? experiundo scies. 	
{CLIT.} age age, cedo ĭstuc t<³uo>³m consilium: quid id est? {SY.} adsimulabimus 	
tuam amicam huius esse amicam. {CLIT.} pulchre: quid faciat sua? 	
an ea quoque dicetur huiu', si una haec dedecorist parum? 	
{SY.} immo ad t<³ua>³m matrem abducetur. {CLIT.} quid eo? {SY.} longumst, Clitipho, 	335
si tibi narrem quăm ŏb rem id faciam. {CLIN.} vera causast. {CLIT.} fabulae! 	
nil sati' firmi video quam ob rem accipere hunc mi expediat metum. 	
{SY.} mane, habeo aliud, si istuc metui', quod ămbo confiteamini 	
sine periclo esse. {CLIT.} huiu' modi obsecro aliquid reperi. {CLIN.} maxume. 	
{SY.} ibo obviam, hinc dicam ut revortantur domum. {CLIT.} hem 	340
quid dixti? {SY.} ademptum tibi iam faxo omnem metum, 	
in aurem utramvis otiose ut dormias. 	
{CLIT.} quid ago nunc? {CLIN.} tune? quod boni . . {CLIT.} Syre! dic modo 	
verum. {SY.} age modo: hodie sero ac nequiquam voles. 	
{CLIN.} datur, fruare dum licet; nam nescias . . 	345
{CLIT.} Syre inquam! {SY.} perge porro, tamen istuc ago. 	
{CLIN.} ei(u)s sit potestas posthac an numquam tibi. 	
{CLIT.} verum hercle istuc est. Syre, Syre inquam, heus heus Syre! 	
{SY.} concaluit. quid vis? {CLIT.} redĭ, redi! {SY.} adsum: dic quid est? 	
iam hoc quoque negabi' tibi placere. {CLIT.} immo, Syre, 	350
et mĕ ĕt meum amorem et famam permitto tibi. 	
tŭ ĕs iudex: nequid accusandu' sis vide. 	
{SY.} ridiculumst istuc me admonere, Clitipho, 	
quasi ĭstic minor mea res agatur quam tua. 	
hic siquid nobis forte advorsi evenerit, 	355
tibi erunt parata verba, huic homini verbera: 	
quapropter haec res ne utiquam neglectust mihi. 	
sed ĭstunc exora ut suam ĕsse adsimulet. {CLIN.} scilicet 	
facturum me esse; in eum iam res rediit locum 	
ut sit necessu'. {CLIT.} merito tĕ amo, Clinia. 	360
{CLIN.} verum illa nequid titubet. {SY.} perdoctast probe. 	
{CLIT.} at hoc demiror qui tam facile potueris 	
persuadere illi, quae solet quos spernere! 	
{SY.} in tempore ad eam veni, quod rerum omniumst 	
primum. nam quendam misere offendi ibi militem 	365
ei(u)s noctem orantem: haec arte tractabat virum, 	
ut ĭllius animum cupidum inopia incenderet 	
<³ea>³demque ut esset apŭd te hoc quam gratissimum. 	
sed heus tu, vidĕ sis nequid inprudens ruas! 	
patrem novisti ad has res quam sit perspicax; 	370
ego te autem novi quăm ĕsse soleas inpotens; 	
inversa verba, eversas cervices tuas, 	
gemitus screatus tussis risus abstine. 	
{CLIT.} laudabi'. {SY.} vidĕ sis. {CLIT.} tutemet mirabere. 	
{SY.} sed quam cito sunt consecutae mulieres! 	375
{CLIT.} ubi sunt? quor retines? {SY.} iam nunc haec non est tua. 	
{CLIT.} scio, apŭd patrem; at nunc interim. {SY.} nihilo magis. 	
{CLIT.} sine. {SY.} non sinam inquam. {CLIT.} quaeso paullisper. {SY.} veto. 	
{CLIT.} saltem salutĕm . . {SY.} abeas si sapias. {CLIT.} eo. 	
quid ĭstic? {SY.} manebit. {CLIT.} [o] hominem felicem! {SY.} ambula. 	380
	%Bacchis Antiphila Clinia Syrvs 	
{BA.} Edepol te, mea Antiphila, laudo et fortunatam iudico, 	
id quom studuisti isti formae ut mores consimiles forent; 	
minimeque, ita me dĭ ament, miror si te sibi quisque expetit. 	
nam mihi quale ingenium haberes fuit indicio oratio: 	
et quom egomet nunc mecum in animo vitam t<³ua>³m considero 	385
omniumque adeo vostrarum volgu' quae ab se segregant, 	
et vos esse isti(u)s modi et nos non esse haud mirabilest. 	
nam expedit bonăs esse vobis; nos, quibu'cum est res, non sinunt: 	
quippe forma inpulsi nostra nos amatores colunt; 	
haec ubi immutata est, illi suom animum alio conferunt: 	390
nisi si prospectum interea aliquid est, desertae vivimus. 	
vobis cum uno semel ubi aetatem agere decretumst viro, 	
quoi(u)s mos maxumest consimili' vostrum, [h]î se ad vos adplicant. 	
hoc beneficio utrique ab utrisque vero devincimini, 	
ut numquam ulla amori vostro incidere possit calamitas. 	395
{AN.} nescio alias: mequidem semper sciŏ fecisse sedulo 	
ut ĕx illiu' commodo meŭm compararem commodum. {CL.} ah 	
ergo, mea Antiphila, tu nunc sola reducem me in patriam facis; 	
nam dum abs te absum omnes mihi labores f<³ue>³re quos cepi leves 	
praeter quam tuĭ carendum quod erat. {SY.} credo. {CL.} Syre, vix suffero: 	400
hocin me miserum non licere meŏ modo ingenium frui! 	
{SY.} immo ut patrem t<³uo>³m vidi esse habitum, diu etiam duras dabit. 	
{BA.} quisnam hic adulescens est qui intuitur nos? {AN.} ah retine me, obsecro! 	
{BA.} amabo quid tibist? {AN.} disperii, perii misera! {BA.} quid stupes, 	
Antiphila? {AN.} videon Cliniam an non? {BA.} quem vides? 	405
{CL.} salve, anime mi. {AN.} o mi Clinia, salve. {CL.} ut vales? 	
{AN.} salvom venisse gaudeo. {CL.} teneone te, 	
Antiphila, maxume animo exspectatam meo? 	
{SY.} ite intro; nam vos iamdudum exspectat senex. 	
	%ACTVS III 	
	%Chremes Menedemvs 	
{CH.} Luciscit hoc iam. cesso pultare ostium 	410
vicini, primum e me ut sciat sibi filium 	
redisse? etsi adulescentem hoc nolle intellego. 	
verum quom videam miserum hunc tam excruciarier 	
ei(u)s abitu, celem tam insperatum gaudium, 	
quŏm ĭlli pericli nil ex indicio siet? 	415
haud faciam; nam quod potero adiutabo senem. 	
item ŭt filium m<³eu>³m amico atque aequali suo 	
video inservire et socium esse in negotiis, 	
nos quoque senes est aequom senibus obsequi. 	
{ME.} aut ego profecto ingenio egregio ad miserias 	420
natus sum aut illud falsumst quod volgo audio 	
dici, diem adimere aegritudinem hominibus; 	
nam mihi quidem cotidie augescit magis 	
de filio aegritudo, et quanto diutius 	
abest mage cupio tanto et mage desidero. 	425
{CH.} sed ipsum forăs egressum video: ibo adloquar. 	
Menedeme, salve: nuntium adporto tibi 	
quoi(u)s maxume te fieri participem cupis. 	
{ME.} num quid nam de gnato meo audisti, Chreme? 	
{CH.} valet atque vivit. {ME.} ubinamst quaeso? {CH.} apŭd me domi. 	430
{ME.} meu' gnatu'? {CH.} sic est. {ME.} venit? {CH.} certe. {ME.} Clinia 	
meu' venit? {CH.} dixi. {ME.} eamu': duc me ad eum, obsecro. 	
{CH.} non volt te scire se redisse etiam et tuom 	
conspectum fugitat: propter peccatum hoc timet, 	
ne tua duritia antiqua illa etiam adaucta sit. 	435
{ME.} non tu illi dixti ut essem? {CH.} non. {ME.} quăm ŏb rem, Chreme? 	
{CH.} quia pessume istuc in tĕ ătque [in] illum consulis, 	
si te tam leni et victo esse animo ostenderis. 	
{ME.} non possum: sati' iam, sati' pater durus fui. {CH.} ah 	
vehemens in utramque partem, Menedeme, es nimis 	440
aut largitate nimia aut parsimonia: 	
in eandem fraudem ex hac re atque ex illa incides. 	
primum olim potiu' quam paterere filium 	
commetare ad mulierculam, quae paullulo 	
tŭm erat contenta quoique erant grata omnia, 	445
proterruisti hinc. ea coacta ingratiis 	
postilla coepit victum volgo quaerere. 	
nunc quom sine magno intertrimento non potest 	
haberi, quidvis dare cupis. nam ut tu scias 	
quam ea nunc instructa pulchre ad perniciem siet, 	450
primum iam ancillas secum adduxit plus decem 	
oneratas veste atque auro: satrapes si siet 	
amator, numquam sufferre ei(u)s sumptus queat; 	
nedum tu possis. {ME.} estne ea intu'? {CH.} sit rogas? 	
sensi. nam unam ei cenam atque eiu' comitibus 	455
dedi; quod si iterum mihi sit danda, actum siet. 	
nam ut alia omittam, pytissando modo mihi 	
quid vini absumsit "sic hoc" dicens; "asperum, 	
pater, hoc est: aliud lenius sodes vide": 	
relevi dolia omnia, omnis serias; 	460
omnis sollicitos habuī—atque haec una nox. 	
quid te futurum censes quem adsidue exedent? 	
sic me dĭ amabunt ut me t<³ua>³rum miseritumst, 	
Menedeme, fortunarum. {ME.} faciat quidlubet: 	
sumat consumat perdat, decretumst pati, 	465
dum illum modo habeam mecum. {CH.} si certumst tibi 	
sic facere, illud permagni referre arbitror 	
ut ne scientem sentiat te id sibi dare. 	
{ME.} quid faciam? {CH.} quidvis potiu' quam quod cogitas: 	
per alium quemvis ut des, falli te sinas 	470
techinis per servolum; etsi subsensi id quoque, 	
illos ibi esse, id agere inter se clanculum. 	
Syru' cŭm ĭllo vostro consusurrant, conferunt 	
consilia ad adulescentes; et tibi perdere 	
talentum hoc pacto satius est quam illo minam. 	475
non nunc pecunia agitur sed ĭllud quo modo 	
minimo periclo id demus adulescentulo. 	
nam si semel tuom animum ille intellexerit, 	
priu' proditurum te tuam vitam et prius 	
pecuniam omnem quam abs te amittas filium, hui 	480
quantam fenestram ad nequitiem patefeceris, 	
tibi autem porro ut non sit suave vivere! 	
nam deteriores omnes sumu' licentia. 	
quod quoique quomque inciderit in mentem volet 	
neque id putabit pravom an rectum sit: petet. 	485
tu rem perire et ipsum non poteris pati: 	
dare denegaris; ibit ad ĭllud ilico 	
qui maxume apŭd te se valere sentiet: 	
abiturum se abs te esse ilico minitabitur. 	
{ME.} videre vera atque ita uti res est dicere. 	490
{CH.} somnum hercle ego hac nocte oculis non vidi meis, 	
dum id quaero tibi qui filium restituerem. 	
{ME.} cedo dextram: porro tĕ idem oro ut facias, Chreme. 	
{CH.} paratu' sum. {ME.} scin quid nunc facere te volo? 	
{CH.} dic. {ME.} quod sensisti illos me incipere fallere, 	495
id uti maturent facere: cupio illi dare 	
quod volt, cupio ipsum iam videre. {CH.} operam dabo. 	
paullum negoti mi obstat: Simus et Crito 	
vicini nostri hic ambigunt de finibus; 	
me cepere arbitrum: ibo ac dicam, ut dixeram 	500
operam daturum me, hodie non posse îs dare: 	
continuo hic adero. {ME.} ita quaeso.—di vostram fidem, 	
ita conparatam esse hominum naturam omnium 	
aliena ut meliu' videant et diiudicent 	
quam sua! an eo fit quia ĭn re nostra aut gaudio 	505
sumu' praepediti nimio aut aegritudine? 	
hic mihi nunc quanto plus sapit quam egomet mihi! 	
{CH.} dissolvi me otiosus operam ut tibi darem. 	
Syrus est prendendus atque adhortandus mihi. 	
a me nescioquis exit: concede hinc domum 	510
ne nos inter nos congruere sentiant. 	
	%Syrvs Chremes 	
{SY.} Hac illac circumcursa; inveniundumst tamen 	
argentum: intendenda in senemst fallacia. 	
{CH.} num me fefellit hosce id struere? vidĕlicet 	
ill' Cliniai servo' tardiusculust; 	515
idcirco huic nostro traditast provincia. 	
{SY.} quis hĭc loquitur? perii. numnam haec audivit? {CH.} Syre. {SY.} hem. 	
{CH.} quid tŭ ĭstic? {SY.} recte equidem; sed te miror, Chreme, 	
tam mane, quĭ heri tantum biberis. {CH.} nil nimis. 	
{SY.} "nil" narras? visa verost, quod dici solet, 	520
aquilae senectus. {CH.} heia. {SY.} mulier commoda et 	
faceta haec meretrix. {CH.} sane. {SY.} idem visast tibi? 	
et quidem hĕrcle forma luculenta. {CH.} sic satis. 	
{SY.} ita non ut olim, sed uti nunc, sane bona; 	
minimeque miror Clinia hanc si deperit. 	525
sed habet patrem quendam avidum, miserum atque aridum 	
vicinum hunc: nostin? at quasi is non ditiis 	
abundet, gnatus ei(u)s profugit inopia. 	
scis esse factum ut dico? {CH.} quid ego ni sciam? 	
hominem pistrino dignum! {SY.} quem? {CH.} istunc servolum 	530
dico adulescenti' . . {SY.} Syre, tibi timui male! 	
{CH.} qui passus est id fieri. {SY.} quid faceret? {CH.} rogas? 	
aliquid reperiret, fingeret fallacias 	
unde esset adulescenti amicae quod daret, 	
atque hunc difficilem invitum servaret senem. 	535
{SY.} garris. {CH.} haec facta ab illo oportebant, Syre. 	
{SY.} eho quaeso laudas quĭ eros fallunt? {CH.} in loco 	
ego vero laudo. {SY.} recte sane. {CH.} quippe qui 	
magnarum saepe id remedium aegritudinumst: 	
iăm huic mansisset unicus gnatus domi. 	540
{SY.} iocone an serio ille haec dicat nescio; 	
nisi mihi quidem addit animum quo lubeat magis. 	
{CH.} et nunc quid exspectat, Syre? an dum hic denuo 	
abeat, quom tolerare illi(u)s sumptus non queat? 	
nonne ad senem aliquam fabricam fingit? {SY.} stolidus est. 	545
{CH.} at tĕ ădiutare oportet adulescentuli 	
causa. {SY.} facile equidem facere possum si iubes; 	
etenim quo pacto id fieri soleat calleo. 	
{CH.} tanto hercle melior. {SY.} non est mentiri meum. 	
{CH.} fac ergo. {SY.} at heus tu facito dum eadem haec memineris 	550
siquid hŭiu' simile forte aliquando evenerit, 	
ut sunt humana, tuos ut faciat filius. 	
{CH.} non usu' veniet, spero. {SY.} spero hercle ego quoque, 	
neque eo nunc dico quo quicquam illum senserim; 	
sed siquid, nequid. quae sit ei(u)s aetas vides; 	555
et ne ego te, si usu' veniat, magnifice, Chreme, 	
tractare possim. {CH.} dĕ ĭstoc, quom usu' venerit, 	
videbimus quid opu' sit: nunc istuc age.— 	
{SY.} numquam commodius umquam erum audivi loqui, 	
nec quom male facere[m] crederem mi inpunius 	560
licere. quisnam a nobis egreditur foras? 	
	%Chremes Clitipho Syrvs 	
{CH.} Quid ĭstuc quaeso? quĭ ĭstic mos est, Clitipho? itane fieri oportet? 	
{CL.} quid ego feci? {CH.} vidin ego te modo manum in sinum huic meretrici 	
inserere? {SY.} acta haec res est: perii. {CL.} mene? {CH.} hisce oculis, ne nega. 	
facis adeo indigne iniuriam illi qui non abstineas manum. 	565
nam istaec quidĕm contumeliast, 	
hominem amicum recipere ad te atque ei(u)s amicam subigitare. 	
vel here in vino quam inmodestu' f<³ui>³sti . . {SY.} factum. {CH.} quam molestus! 	
ut equidem, ita me dĭ ament, metui quid futurum denique esset! 	
novi ego amantium animum: advortunt graviter quae non censeas. 	570
{CL.} at mihi fides apud hunc est nil me istiu' facturum, pater. 	
{CH.} estō; at certe concedas aliquo ab ore <³eo>³rum aliquantisper. 	
multa fert lubido: ea facere prohibet tua praesentia. 	
ego de me facio coniecturam: nemost m<³eo>³rum amicorum hodie 	
apud quem expromere omniā mea ŏcculta, Clitipho, audeam. 	575
apud alium prohibet dignitas; apud alium ipsi(u)s facti pudet, 	
nĕ ineptu', ne protervo' videar: quod ĭllum facere credito. 	
sed nostrum est intellegere utquomque atque ubiquomque opu' sit obsequi. 	
{SY.} quid ĭstic narrat! {CL.} perii. {SY.} Clitipho, haec ego praecipio tibi? 	
homini' frugi et temperanti' functu's officium? {CL.} tacĕ sodes. 	580
{SY.} recte sane. {CL.} Syre, pudet me. {SY.} credo: neque id iniuria; quin 	
mihi molestumst. {CL.} perdis hercle. {SY.} verum dico quod videtur. 	
{CL.} nonne accedam ad ĭllos? {CH.} eho quaesō, una accedundi viast? 	
{SY.} actumst: hic priu' se indicarit quăm ego argentum effecero. 	
Chreme, vin tu homini stulto mi auscultare? {CH.} quid faciam? {SY.} iube hunc 	585
abire hinc aliquo. {CL.} quŏ ego hinc abeam? {SY.} quo lubet: dă ĭllis locum: 	
abĭ d<³ea>³mbulatum. {CL.} d<³ea>³mbulatum? quo? {SY.} vah quasi desit locus. 	
abĭ sane istac, istorsum, quovis. {CH.} recte dicit, censeo. 	
{CL.} di te eradicent, Syre, qui me hinc †extrudis†! 	
{SY.} at tu pol tibi ĭstas posthac comprimito manus!— 	590
censen vero? quid ĭllum porro credas facturum, Chreme, 	
nisi eum, quantum tibi opi' di dant, servas castigas mones? 	
{CH.} ego ĭstuc curabo. {SY.} atqui nunc, ere, tibi ĭstic adservandus est. 	
{CH.} fiet. {SY.} si sapias; nam mihi iam minu' minusque obtemperat. 	
{CH.} quid tu? ecquid de illo quod dudum tecum egi egisti, Syre, aut 	595
repperisti tibi quod placeat an non[dum etiam]? {SY.} de fallacia 	
dicis? est: inveni nuper quandam. {CH.} frugi es. cedo quid est? 	
{SY.} dicam, verum ut aliud ex alio incidit. {CH.} quidnam, Syre? 	
{SY.} pessuma haec est meretrix. {CH.} ita videtur. {SY.} immo si scias. 	
vah vidĕ quod ĭnceptet facinu'. f<³ui>³t quaedam anu' Corinthia 	600
hic: huic drachumarum haec argenti mille dederat mutuom. 	
{CH.} quid tum? {SY.} ea mortuast: reliquit filiam adulescentulam. 	
ea relicta huic arraboni est prŏ ĭllo argento. {CH.} intellego. 	
{SY.} hanc secum huc adduxit, ea quae est nunc apud uxorem tuam. 	
{CH.} quid tum? {SY.} Cliniam orat sibi uti [ĭd] nunc det: illam illi tamen 	605
post daturum: mille nummum poscit. {CH.} et poscit quidem? {SY.} hui, 	
dubium id est? ego sic putavi. {CH.} quid nunc facere cogitas? 	
{SY.} egon? ad Menedemum ibo: dicam hanc esse captam ex Caria 	
ditem et nobilem; si redimat magnum inesse in ea lucrum. 	
{CH.} erras. {SY.} quid ita? {CH.} pro Menedemo nunc tibi ego respondeo 	610
"non emo": quid ages? {SY.} optata loquere. {CH.} qui? {SY.} non est opus. 	
{CH.} non opus est? {SY.} non hercle vero. {CH.} quĭ ĭstuc, miror. {SY.} iam scies. 	
{CH.} manĕ, manĕ, quid ĕst quod tam a nobis graviter crepuerunt fores? 	
	%ACTVS IV 	
	%Sostrata Chremes Nvtrix Syrvs 	
{SO.} Nisi me animu' fallit, hic profectost anulus quem ego suspicor, 	614
is quicum expositast gnata. {CH.} quid volt sibi, Syre, haec oratio? 	615
{SO.} quid ĕst? isne tibi videtur? {NV.} dixi equidem, ubi mi ostendisti, ilico 	
eum esse. {SO.} at ut sati' contemplata modo sis, mea nutrix. {NV.} satis. 	
{SO.} abĭ nunciam intro atque illa si iam laverit mihi nuntia. 	
hic ego virum interea opperibor. {SY.} te volt: videas quid velit. 	
nescioquid tristis est: non temerest: timeo quid sit. {CH.} quid siet? 	620
nĕ ĭsta hercle magno iam conatu magnas nugas dixerit. 	
{SO.} ehĕm mi vir. {CH.} ehĕm mea uxor. {SO.} te ipsum quaero. {CH.} loquere quid velis. 	
{SO.} primum hoc te oro, nequid credas me advorsum edictum tuom 	
facere esse ausam. {CH.} vin me istuc tibi, ĕtsi incredibilest, credere? 	
credo. {SY.} nescioquid peccati portat haec purgatio. 	625
{SO.} meministin me ess(e) gravidam et mihi te maxumo opere edicere, 	
si puellam parerem, nolle tolli? {CH.} sciŏ quid feceris: 	
sustulisti. {SY.} sic est factum: dom(i)na ego, eru' damno auctus est. 	
{SO.} minime; sed erat hic Corinthia anus haud inpura: <³ei>³ dedi 	
exponendam. {CH.} o Iuppiter, tantam esse in animo inscitiam! 	630
{SO.} perii: quid ego feci? {CH.} rogitas? {SO.} si peccavi, mi Chreme, 	
insciens feci. {CH.} id equidem ego, si tu neges, certo scio, 	
te inscientem atque inprudentem dicere ac facere omnia: 	
tot peccata in hac re ostendi'. nam iam primum, si meum 	
imperium exsequi voluisses, interemptam oportuit, 	635
non simulare mortem verbis, re ipsa spem vitae dare. 	
at id omitto: misericordia, animu' maternus: sino. 	
quam bene vero abs te prospectumst quod voluisti cogita: 	
nempe anui illi prodita abs te filiast planissume, 	
per te vel uti quaestum faceret vel uti veniret palam. 	640
credo, id cogitasti: "quidvis satis est dum vivat modo." 	
quid cŭm ĭllis agas qui neque ius neque bonum atque aequom sciunt, 	
meliu' peiu', prosit obsit, nil vident nisi quod lubet? 	
{SO.} mi Chreme, peccavi, fateor: vincor. nunc hoc te obsecro, 	
quanto tuos est animu' natu gravior, ignoscentior, 	645
ut meaĕ stultitiae in iustitia tuă sit aliquid praesidi. 	
{CH.} scilicet equidem istuc factum ignoscam; verum, Sostrata, 	
male docet te mea facilitas multa. sed ĭstuc quidquid est 	
quă hŏc occeptumst causa loquere. {SO.} ut stultae et misere omnes sumus 	
religiosae, quom exponendam dŏ ĭlli, de digito anulum 	650
detraho et eum dico ut una cum puella exponeret: 	
si moreretur, ne expers partis esset de nostris bonis. 	
{CH.} istuc recte: conservasti tĕ ătque illam. {SO.} is hic est anulus. 	
{CH.} unde habes? {SO.} quam Bacchi' secum adduxit adulescentulam, {SY.} hem. 	
{CH.} quid ĭlla narrat? {SO.} ea lavatum dum it, servandum mihi dedit. 	655
animum non advorti primum; sed postquam aspexi ilico 	
cognovi, ad te exsilui. {CH.} quid nunc suspicare aut invenis 	
dĕ ĭlla? {SO.} nesciŏ nisi ĕx ipsa quaeras unde hunc habuerit, 	
si potis est reperiri. {SY.} interii: plus sp<³ei>³ video quam volo: 	
nostrast, sĭ itast. {CH.} vivitne illa quoi tu dederas? {SO.} nescio. 	660
{CH.} quid renuntiavit olim? {SO.} fecisse id quod iusseram. 	
{CH.} nomen mulieri' cedo quid sit, ut quaeratur. {SO.} Philterae. 	
{SY.} ipsast. mirum ni illa salvast et ego perii. {CH.} Sostrata, 	
sequere me intro hac. {SO.} ut praeter spem evenit! quam timui male 	
ne nunc animo ita esses duro ut olim in tollendo, Chreme! 	665
{CH.} non licet hominem esse saepe ita ut volt, si res non sinit. 	
nunc ita tempus est mi ut cupiam filiam: olim nil minus. 	
	%Syrvs 	
{SY.} Nisi me animu' fallit multum, haud multum a me aberit infortunium: 	
ita hac re in angustum oppido nunc m<³eae>³ coguntur copiae; 	
nisi aliquid video ne esse amicam hanc gnati resciscat senex. 	670
nam quod de argento sperem aut posse postulem me fallere 	
nil est; triumpho si licet me latere tecto abscedere. 	
crucior bolum tantum mi ereptum tam desubito e faucibus. 	
quid agam? aut quid comminiscar? ratio de integro ineundast mihi. 	
nil tam difficilest quin quaerendo investigari possiet. 	675
quid si hoc nunc sic incipiam? nilst. quid si sic? tantundem egero. 	
at sic opinor: non potest. immo optume. euge habeo optumam. 	
retraham hercle opinor ad me 	
idem ego ĭlluc hodie fugitivom argentum tamen. 	678a
	%Clinia Syrvs 	
{CL.} Nulla mihi res posthac potest iam intervenire tanta 	679
quae mi aegritudinem adferat: tanta haec laetitia obortast. 	680
dedo patri me nunciam ut frugalior sim quam volt. 	
{SY.} nil me fefellit: cognitast, quantum audio huiu' verba. 	
istuc tibi ex sententia tua obtigisse laetor. 	
{CL.} o mi Syre, audisti obsecro? {SY.} quidni? qui usque una adfuerim. 	
{CL.} quoĭ aeque audisti commode quicquam evenisse? {SY.} nulli. 	685
{CL.} atque ita me dĭ ament ut ego nunc non tam meapte causa 	
laetor quam illiu'; quam ego scio esse honore quovis dignam. 	
{SY.} ita credo. sed nunc, Cliniā, age, da te mihi vicissim; 	
năm amici quoque res est videnda in tutum ut conlocetur, 	
nequid dĕ amica nunc senex. {CL.} o Iuppiter! {SY.} quiesce. 	690
{CL.} Antiphila mea nubet mihi. {SY.} sicin mi interloquere? 	
{CL.} quid faciam? Syre mi, gaudeo: fer me. {SY.} fero hercle vero. 	
{CL.} deorum vitam apti sumus. {SY.} frustra operam opino[r] hanc sumo. 	
{CL.} loquere: audio. {SY.} at iam hoc non ages. {CL.} agam. {SY.} videndumst, inquam, 	
amici quoque res, Clinia, t<³ui>³ in tuto ut conlocetur. 	695
nam si nunc a nobis abis et Bacchidem hic relinquis, 	
senex resciscet ilico esse amicam hanc Clitiphonis; 	
si abduxeris, celabitūr, itidem ut celata adhuc est. 	
{CL.} at enim istoc nil est mage, Syrē, m<³ii>³s nuptiis advorsum. 	
nam quo ore appellabo patrem? tenes quid dicam? {SY.} quidni? 	700
{CL.} quid dicam? quam causam adferam? {SY.} qui nolo mentiare: 	
aperte ita ut res sese habet narrato. {CL.} quid ais? {SY.} iubeo: 	
illam te amare et velle uxorem, hanc esse Clitiphonis. 	
{CL.} bonam atque iustam rem oppido imperas et factu facilem. 	
et scilicet iam me hoc voles patrem exorare ut celet 	705
senĕm vostrum? {SY.} immo ut recta via rem narret ordine omnem. {CL.} hem 	
sati' sanus es et sobrius? tuquidem illum plane perdis. 	
nam quĭ ĭlle poterit esse in tuto, dic mihi? 	
{SY.} huic equidem consilio palmam do: hic me magnifice ecfero, 	
qui vim tantam in me et potestatem habeam tantae astutiae 	710
vera dicendo ut eos ambos fallam: ut quom narret senex 	
voster nostro istam esse amicam gnati, non credat tamen. 	
{CL.} at enĭm spĕm ĭstoc pacto rursum nuptiarum omnem eripis; 	
nam dum amicam hanc m<³ea>³m esse credet, non committet filiam. 	
tu fors quid me fiat parvi pendi', dum illi consulas. 	715
{SY.} quid, malum, me aetatem censes velle id adsimularier? 	
unus est dies dum argentum eripio: pax: nil amplius. 	
{CL.} tantum sat habes? quid tum quaeso si hoc pater resciverit? 	
{SY.} quid si redeo ad illos qui aiunt "quid si nunc caelum ruat?" 	
{CL.} metuo quid agam. {SY.} metui'? quasi non ea potestas sit tua 	720
quo velis in tempore ut te exsolvas, rem facias palam. 	
{CL.} age age, transducatur Bacchis. {SY.} optume ipsa exit foras. 	
	%Bacchis Clinia Syrvs Dromo Phrygia 	
{BA.} Sati' pol proterve me Syri promissa huc induxerunt, 	
decem minas quas mihi darē pollicitust. quodsi nunc me 	
deceperit saepe obsecrans me ut veniam, frustra veniet; 	725
aut quom venturam dixero et constituero, quom is certe 	
renuntiarit, Clitipho quom in spe pendebit animi, 	
decipiam ac non veniam, Syrus mihi tergo poenas pendet. 	
{CL.} sati' scite promittit tibi. {SY.} atqui tu hanc iocari credis? 	
faciet nisi caveo. {BA.} dormiunt: ego pol ĭstos commovebo. 	730
mea Phrygia, audisti modo ĭste homo quam villam demonstravit 	
Charini? {PH.} audivi. {BA.} proxumam esse huic fundo ad dextram? {PH.} memini. 	
{BA.} curriculo percurre: apud eum miles Dionysia agitat: 	
{SY.} quid ĭnceptat? {BA.} dic me hic oppido esse invitam atque adservari, 	
verum aliquo pacto verba me his daturam esse et venturam. 	735
{SY.} perii hercle. Bacchi', manĕ, mane: quo mittis istanc quaeso? 	
iubĕ maneat. {BA.} i. {SY.} quin est paratum argentum. {BA.} quin ego maneo. 	
{SY.} atqui iam dabitur. {BA.} ut lubet. nŭm ego insto? {SY.} at scin quid sodes? 	
{BA.} quid? {SY.} transeundumst nunc tibī ad Menedemum et tua pompa 	
<³eo>³ transducendast. {BA.} quam rem agis, scelus? {SY.} egon? argentum cudo 	740
quod tibi dem. {BA.} dignam me putas quam inludas? {SY.} non est temere. 	
{BA.} etiamne tecum hic res mihist? {SY.} minime: tuom tibi reddo. 	
{BA.} eatur. {SY.} sequere hac. heus, Dromo. {DR.} quis me volt? {SY.} Syru'. {DR.} quid est r<³ei>³? 	
{SY.} ancillas omnis Bacchidis tra<ns>duce huc ad vos propere. 	
{DR.} quăm ŏb rem? {SY.} ne quaeras: ecferant quae secum huc attulerunt. 	745
sperabit sumptum sibi senex levatum esse harunc abitu: 	
nĕ ĭlle haud scit hoc paullum lucri quantum ei damnum adportet. 	
tu nescis id quod scis, Dromo, si sapies. {DR.} mutum dices. 	
	%Chremes Syrvs 	
{CH.} Ita me dĭ amabunt ut nunc Menedemi vicem 	
miseret me tantum devenisse ad eum mali. 	750
illancin mulierem alere cum illa familia! 	
etsi scio, hosce aliquot dies non sentiet, 	
ita magno desiderio fuit <³ei>³ filius; 	
verum ubi videbit tantos sibi sumptus domi 	
cotidianos fieri nec fieri modum, 	755
optabit rursum ut abeat ab se filius. 	
Syrum optume eccum. {SY.} cesso hunc adoriri? {CH.} Syre. {SY.} hem. 	
{CH.} quid ĕst? {SY.} te mihi ipsum iamdudum optabam dari. 	
{CH.} videre egisse iam nescioquid cum sene. 	
{SY.} dĕ ĭllo quod dudum? dictum [ac] factum reddidi. 	760
{CH.} bonan fide? {SY.} bona hercle. {CH.} non possum pati 	
quin tibi caput demulceam; accede huc, Syre: 	
faciam boni tibi aliquid prŏ ĭsta re ac lubens. 	
{SY.} at si scias quam scite in mentem venerit. 	
{CH.} vah gloriare evenisse ex sententia? 	765
{SY.} non hercle vero: verum dico. {CH.} dic quid est? 	
{SY.} t<³ui>³ Clitiphonis esse amicam hanc Bacchidem 	
Menedemo dixit Clinia, et ea gratia 	
secum adduxisse ne tu id persentisceres. 	
{CH.} probe. {SY.} dic sodes. {CH.} nimium, inquam. {SY.} immo si scias. 	770
sed porro ausculta quod superest fallaciae: 	
sese ipse dicit t<³ua>³m vidisse filiam; 	
ei(u)s sibi conplacitam formam, postquam aspexerit; 	
hanc cupere uxorem. {CH.} modone quae inventast? {SY.} eam: 	
et quidĕm iubebit posci. {CH.} quăm ŏb rem istuc, Syre? 	775
nam prorsum nil intellego. {SY.} vah tardus es. 	
{CH.} fortasse. {SY.} argentum dabitur ei ad nuptias, 	
aurum atque vestem qui . . tenesne? {CH.} comparet? 	
{SY.} id ipsum. {CH.} at ego ĭlli neque do neque despondeo. 	
{SY.} non? quăm ŏb rem? {CH.} quăm ŏb rem? me rogas? homini . . ? {SY.} ut lubet. 	780
non ego dicebam in perpetuom ut ĭllam illi dares, 	
verum ut simulares. {CH.} non meast simulatio; 	
ita tŭ ĭstaec tua misceto ne mĕ ădmisceas. 	
egŏn quoi daturu' non sum, ut <³ei>³ despondeam? 	
{SY.} credebam. {CH.} minime. {SY.} scite poterat fieri; 	785
et ego hoc, quia dudum tu tanto opere iusseras, 	
<³eo>³ coepi. {CH.} credo. {SY.} ceterum equidem istuc, Chreme, 	
aequi bonique facio. {CH.} atqui quam maxume 	
volŏ te dare operam ut fiat, verum alia via. 	
{SY.} fiat, quaeratur aliquid. sed ĭllud quod tibi 	790
dixi de argento quod ĭsta debet Bacchidi, 	
id nunc reddendumst illi: neque tu scilicet 	
illuc confugies: "quid mea? num mihi datumst? 	
num iussi? nŭm ĭlla oppignerare filiam 	
meam mĕ ĭnvito potuit?" verum illuc, Chreme, 	795
dicunt: "ius summum saepe summast malitia." 	
{CH.} haud faciam. {SY.} immo aliis si licet, tibi non licet: 	
†omnes te in lauta et bene acta parte putant.† 	
{CH.} quin egomet iam ad eam deferam. {SY.} immo filium 	
iubĕ potiu'. {CH.} quăm ŏb rem? {SY.} quia enim in eum suspiciost 	800
translata amori'. {CH.} quid tum? {SY.} quia videbitur 	
mage veri simile id esse, quŏm hic illi dabit; 	
et simŭl conficiam facilius ego quod volo. 	
ipse adeo adest: abi, ecfer argentum. {CH.} ecfero. 	
	%Clitipho Syrvs 	
{CL.} Nullast tam facili' res quin difficilis siet, 	805
quam invitu' facias. vel me haec d<³ea>³mbulatio, 	
quam non laboriosa, ad languorem dedit. 	
nec quicquam mage nunc metuo quam ne denuo 	
miser aliquo extrudar hinc, nĕ ăccedam ad Bacchidem. 	
ut te quidem omnes di deae[que] quantumst, Syre, 	810
cŭm ĭstoc invento cumque incepto perduint! 	
huiu' modi mihi res semper comminiscere 	
ubi me excarnufices. {SY.} is tŭ hinc quo dignus es? 	
quam paene tua me perdidit protervitas! 	
{CL.} vellem hercle factum, ita meritu's. {SY.} meritu'? quo modo? 	815
ne mĕ ĭstuc ex te prius audisse gaudeo 	
quăm ărgentum haberes quod daturu' iam fui. 	
{CL.} quid igitur dicam tibi vis? abi<i>sti; mihi 	
amicam adduxti quam non licitumst tangere. 	
{SY.} iam non sum iratu'. sed scin ubi sit nunc tibi 	820
tua Bacchis? {CL.} apŭd nos. {SY.} non. {CL.} ubi ergo? {SY.} apŭd Cliniam. 	
{CL.} perii. {SY.} bono animo es: iam argentum ad eam deferes 	
quod <³ei>³ pollicitu's. {CL.} garris. unde? {SY.} a t<³uo>³ patre. 	
{CL.} ludis fortasse me? {SY.} ipsa re experibere. 	
{CL.} ne ego sum homo fortunatu': deamo te, Syre. 	825
{SY.} sed pater egreditur. cavĕ quicquam admiratu' sis 	
qua causa id fiat; obsecundato in loco; 	
quod imperabit facito; loquitor paucula. 	
	%Chremes Clitipho Syrvs 	
{CH.} Vbi Clitipho hic est? {SY.} "eccum me" inque. {CL.} eccum hic tibi. 	
{CH.} quid r<³ei>³ esset dixti[n] huic? {SY.} dixi pleraque omnia. 	830
{CH.} cape hoc argentum ac defer. {SY.} i: quid stas, lapis? 	
quin accipis? {CL.} cedo sane. {SY.} sequere hac me ocius. 	
tu hic nos dum eximus interea opperibere; 	
nam nil est illic quod moremur diutius.— 	
{CH.} minas quidem iam decem habet a me filia, 	835
quas hortamentis esse nunc duco datas; 	
hasce ornamentis consequentur alterae; 	
porro haec talenta dotis adposcunt duo. 	
quam multa iniusta ac prava fiunt moribus! 	
mihi nunc relictis rebus inveniundus est 	840
aliquis, labore inventa mea quoi dem bona. 	
	%Menedemvs Chremes 	
{ME.} Multo omnium nunc me fortunatissimum 	
factum puto esse quom te, gnate, intellego 	
resipisse. {CH.} ut errat! {ME.} te ipsum quaerebam, Chreme: 	
serva, quod in te est, filium, me ac familiam. 	845
{CH.} cedo quid vis faciam? {ME.} invenisti hodie filiam. 	
{CH.} quid tum? {ME.} hanc uxorem sibi dari volt Clinia. 	
{CH.} quaeso quid tŭ homini's? {ME.} quid ĕst? {CH.} iamne oblitus es 	
inter nos quid sit dictum de fallacia, 	
ut ea via abs te argentum auferretur? {ME.} scio. 	850
{CH.} ea res nunc agitur ipsa. {ME.} quid narras, Chreme? 	
erravi? actast res? quanta de spe decidi! 	851a
immo haec quidem quae apud me est Clitiphonis est 	852
amica: ita aiunt. {CH.} et tu credis omnia. 	
et ĭllum aiunt velle uxorem ut, quom desponderis, 	
des qui aurum ac vestem atque alia quae opu' sunt comparet. 	855
{ME.} id est profecto: id amicae dabitur. {CH.} scilicet 	
daturum. {ME.} [v]ah frustra sum igitur gavisus miser. 	
quidvis tamen iam malo quam hunc amittere. 	
quid nunc renuntiem abs te responsum, Chreme, 	
ne sentiat me sensisse atque aegre ferat? 	860
{CH.} aegre? nimium illi, Menedeme, indulges. {ME.} sine: 	
inceptumst: perfice hoc mi perpetuo, Chreme. 	
{CH.} dic convenisse, egisse te de nuptiis. 	
{ME.} dicam. quid deinde? {CH.} me facturum esse omnia, 	
generum placere; postremo etiam, si voles, 	865
desponsam quoque ĕsse dicito. {ME.} ĕm ĭstuc volueram. 	
{CH.} tanto ocius te ut poscat et tu, id quod cupis, 	
quam ocissime ut des. {ME.} cupio. {CH.} ne tu propediem, 	
ut ĭstanc rem video, istius obsaturabere. 	
sed ut uti istaec sunt, cautim et paulatim dabis 	870
si sapies. {ME.} faciam. {CH.} abi intro: vidĕ quid postulet. 	
ego domi ero siquid me voles. {ME.} sane volo; 	
nam te scientem faciam quidquid egero. 	
	%ACTVS V 	
	%Menedemvs Chremes 	
{ME.} Ego me non tam astutum neque ita perspicacem esse id scio; 	874
sed hic adiutor meus et monitor et praemonstrator Chremes 	875
hoc mihi praestat: in me quidvis harum rerum convenit 	
quae sunt dicta in stulto, caudex stipes asinu' plumbeus; 	
in ĭllum nil potest: exsuperat ei(u)s stultitia haec omnia. 	
{CH.} ohe iam desine deŏs, uxor, gratulando obtundere 	
t<³ua>³m esse inventam gnatam, nisi ĭllos ex tuo ĭngenio iudicas 	880
ut nil credas intellegere nisi idem dictumst centiens. 	
sed ĭnterim quid ĭllic iamdudum gnatu' cessat cum Syro? 	
{ME.} quos ais homines, Chreme, cessare? {CH.} ehĕm, Menedeme, advenis? 	
dic mihi, Cliniae quae dixi nuntiastin? {ME.} omnia. 	
{CH.} quid ait? {ME.} gaudere adeo coepit quasi qui cupiunt nuptias. 	885
{CH.} hahahae. {ME.} quid risisti? {CH.} servi venere in mentem Syri 	
calliditates. {ME.} itane? {CH.} voltu' quoque hominum fingit scelus. 	
{ME.} gnatu' quod se adsimulat laetum, id dicis? {CH.} id. {ME.} idem ĭstuc mihi 	
venit in mentem. {CH.} veterator. {ME.} mage, si mage noris, putes 	
ita rem esse. {CH.} <³ai>³n tu? {ME.} quin tu ausculta. {CH.} manĕ; hoc priu' scire expeto, 	890
quid perdideris. nam ubi desponsam nuntiasti filio, 	
continuo iniecisse verba tibi Dromonem scilicet, 	
sponsae vestem aurum atque ancillas opus esse: argentum ut dares. 	
{ME.} non. {CH.} quid? non? {ME.} non inquam. {CH.} neque ĭpse gnatu'? {ME.} nil prorsum, Chreme. 	
magis unum etiam instare ut hodie conficiantur nuptiae. 	895
{CH.} mira narras. quid Syru' meu'? ne is quidem quicquam? {ME.} nihil. 	
{CH.} quăm ŏb rem, nescio. {ME.} equidem miror, qui alia tam plane scias. 	
sed ĭlle t<³uo>³m quoque Syrus idem mire finxit filium, 	
ut ne paullulum quidĕm subolat esse amicam hanc Cliniae. 	
{CH.} quid agit? {ME.} mitto iam osculari atque amplexari: id nil puto. 	900
{CH.} quid ĕst quod ampliu' simuletur? {ME.} vah. {CH.} quid est? {ME.} audi modo. 	
est mihi ultimis conclave in aedibus quoddam retro: 	
huc est intro latu' lectu', vestimentis stratus est. 	
{CH.} quid postquam hoc est factum? {ME.} dictum factum huc abiit Clitipho. 	
{CH.} solu'? {ME.} solu'. {CH.} timeo. {ME.} Bacchi' consecutast ilico. 	905
{CH.} sola? {ME.} sola. {CH.} perii. {ME.} ubi abiere intro, operuere ostium. {CH.} hem 	
Clinia haec fieri videbat? {ME.} quidni? mecum una simul. 	
{CH.} fili est amica Bacchi': Menedeme, occidi. 	
{ME.} quăm ŏb rem? {CH.} decem dierum vix mi est familia. 	
{ME.} quid ĭstuc times quod ĭlle operam amico dat suo? 	910
{CH.} immo quod amicae. {ME.} si dat. {CH.} an dubium id tibist? 	
quemquamne animo tam com[mun]i esse aut leni putas 	
qui se vidente amicam patiatur suam . . ? {ME.} ah 	
quidni? quo verba facilius dentur mihi. 	
{CH.} derides merito. mihi nunc ego suscenseo: 	915
quot res dedere ubi possem persentiscere, 	
ni essem lapis! quae vidi! vae misero mihi! 	
at nĕ ĭllud haud inultum, si vivo, ferent! 	
nam iam . . {ME.} non tu te cohibes? non te respicis? 	
non tibi ego exempli sati' sum? {CH.} prae iracundia, 	920
Menedeme, non sum apud me. {ME.} tene istuc loqui! 	
nonne id flagitiumst te aliis consilium dare, 	
forĭs sapere, tibi non posse te auxiliarier? 	
{CH.} quid faciam? {ME.} id quod me fecisse aiebas parum. 	
fac te patrem esse sentiat; fac ut audeat 	925
tibi credere omnia, abs te petere et poscere, 	
nequam aliam quaerat copiam ac te deserat. 	
{CH.} immo abeat multo malo quovis gentium 	
quam hic per flagitium ad inopiam redigat patrem. 	
nam si illi pergo suppeditare sumptibus, 	930
Menedeme, mihi ĭllaec vere ad rastros res redit. 	
{ME.} quot ĭncommoditates in hăc re capies, nisi caves! 	
difficilem te esse ostendes et ĭgnosces tamen 	
post, et id ingratum. {CH.} ah nescis quam doleam. {ME.} ut lubet. 	
quid hŏc quod rogo, ut ĭlla nubat nostro? nisi quid est 	935
quod mage vis. {CH.} immo et gener et adfines placent. 	
{ME.} quid doti' dicam te dixisse filio? 	
quid obticuisti? {CH.} dotis? {ME.} ita dico. {CH.} ah. {ME.} Chreme, 	
nequid vereare, si minu': nil nos dos movet. 	
{CH.} duo talenta pro re nostra ego esse decrevi satis; 	940
sed ita dictu opus est, si me vis salvom esse et rem et filium, 	
me mea omnia bona doti dixisse illi. {ME.} quam rem agis? 	
{CH.} id mirari te simulato et illum hoc rogitato simul 	
quăm ŏb rem id faciam. {ME.} quin ego vero quăm ŏb rem id facias nescio. 	
{CH.} egone? ut eius animum, qui nunc luxuria et lascivia 	945
diffluit, retundam redigam, ut quo se vortat nesciat. 	
{ME.} quid agi'? {CH.} mitte: sine me in hac re gerere mihi morem. {ME.} sino: 	
itane vis? {CH.} ita. {ME.} fiat. {CH.} ac iam uxorem ut accersat paret. 	
hic ita ŭt liberos est aequom dictis confutabitur; 	
sed Syrum . . {ME.} quid eum? {CH.} egone si vivo adeo exornatum dabo, 	950
adeo depexum ut dum vivat meminerit semper mei; 	
qui sibi me pro deridiculo ac delectamento putat. 	
non, ita me dĭ ament, auderet facere haec viduae mulieri 	
quae in me fecit. 	
	%Clitipho Menedemvs Chremes Syrvs 	
       {CL.} Itane tandem quaeso, Menedeme? ut pater 	
tăm ĭn brevi spatio omnem de me eiecerit animum patris? 	955
quodnam ob facinu'? quid ego tantum sceleris admisi miser? 	
volgo faciunt. {ME.} sciŏ tibi esse hoc graviu' multo ac durius, 	
quoi fit; verum ego haud minus aegre patior, id qui nescio 	
nec rationem capio, nisi quod tibi bene ex animo volo. 	
{CL.} hic patrem astare aibas. {ME.} eccum. {CH.} quid me incusas, Clitipho? 	960
quidquid ego huiu' feci, tibi prospexi et stultitiae tuae. 	
ubi te vidi animo esse omisso et suavia in praesentia 	
quae essent prima habere neque consulere in longitudinem: 	
cepi rationem ut neque egeres neque ut haec posses perdere. 	
ubi quoi decuit primo, tibi non licuit per te mihi dare, 	965
abii ad proxumum tibi quĭ erat; <³ei>³ commisi et credidi: 	
ibi tuae stultitiae semper erĭt praesidium, Clitipho, 	
victu' vestitus quo in tectum te receptes. {CL.} ei mihi! 	
{CH.} satius est quam te ipso herede haec possidere Bacchidem. 	
{SY.} disperii: scelestu' quantas turbas concivi insciens! 	970
{CL.} emori cupio. {CH.} priu' quaeso disce quid sit vivere. 	
ubi scies, si displicebit vita, tŭm ĭstoc utitor. 	
{SY.} ere, licetne? {CH.} loquere. {SY.} at tuto. {CH.} loquere. {SY.} quaĕ ĭstast pravitas 	
quaeve amentiast, quod peccavi ego, id obesse huic? {CH.} ilicet. 	
ne te admisce: nemo accusat, Syre, te: nec tu aram tibi 	975
nec precatorem pararis. {SY.} quid agi'? {CH.} nil suscenseo 	
neque tibi nec tibi; nec vos est aequom quod facio mihi.— 	
	%Clitipho Syrvs 	
{SY.} Abiit? vah, rogasse vellem . . {CL.} quīd? {SY.} und' mihi peterem cibum: 	
ita nos alienavit. tibi iam esse ad sororem intellego. 	
{CL.} adeon rem redi<i>sse ut periclum etiam a fame mihi sit, Syre! 	980
{SY.} modo liceat vivere, est spes . . {CL.} quae? {SY.} nos esurituros satis. 	
{CL.} inrides in re tanta neque me consilio quicquam adiuvas? 	
{SY.} immo et ibi nunc sum et usque id egi dudum dum loquitur pater; 	
et quantum ego intellegere possum . . {CL.} quid? {SY.} non aberit longius. 	
{CL.} quid id ergo? {SY.} sic est: non esse horum te arbitror. {CL.} quid ĭstuc, Syre? 	985
satĭn sanus es? {SY.} ego dicam quod mi in mentemst: tu diiudica. 	
dŭm istis f<³ui>³sti solu', dum nulla alia delectatio 	
quae propior esset, tĕ ĭndulgebant, tibi dabant; nunc filia 	
postquamst inventa vera, inventast causa qui te expellerent. 	
{CL.} est veri simile. {SY.} an tu ob peccatum hoc esse illum iratum putas? 	990
{CL.} non arbitror. {SY.} nunc aliud specta: matres omnes filiis 	
in peccato adiutrices, auxilio in paterna iniuria 	
solĕnt esse: id non fit. {CL.} verum dici'. quid ĕrgo nunc faciam, Syre? 	
{SY.} suspicionem istanc ex illis quaere, rem profer palam. 	
si non est verum, ad misericordiam ambos adduces cito, 	995
aut scibi' quoiu' [sis]. {CL.} recte suades: faciam.— {SY.} sat recte hoc mihi 	
in mentem venit; nam quam maxume huic visa haec suspicio 	
erĭt <vera>, quamque adulescens maxume quăm ĭn minima spe situs 	997a
erĭt, tam facillume patri' pacem in leges conficiet suas. 	998
etiam haud scio anne uxorem ducat: ac Syro nil gratiae! 	
quid hŏc autem? senĕx exit foras: ego fugio. adhuc quod factumst, 	1000
miror non continuo adripi iusse: ad Menedemum hunc pergam. 	
<³eu>³m mihi precatorem paro: senĭ nostro fidĕ nil habeo. 	
	%Sostrata Chremes 	
{SO.} Profecto nisi caves tu homo, aliquid gnato conficies mali; 	
idque adeo miror, quo modo 	
tăm ineptum quicquam tibi venire in mentem, mi vir, potuerit. 	1005
{CH.} oh pergin mulier esse? nullamne ego rem umquam in vita mea 	
volui quin tu in ea re mi fueris advorsatrix, Sostrata! 	
at si rogem iam quid ĕst quod peccem aut quăm ŏb rem hoc facias, nescias; 	
in qua re nunc tam confidenter restas, stulta. {SO.} ego nescio? 	
{CH.} ĭmmŏ scis, potius quam quidĕm redeat ad integrum eadem oratio. {SO.} oh 	1010
iniquos es qui me tacere de re tanta postules. 	
{CH.} non postulo iam: loquere: nihilo minus ego hoc faciam tamen. 	
{SO.} facies? {CH.} verum. {SO.} non vides quantum mali ex <³ea>³ re excites? 	
subditum se suspicatur. {CH.} "subditum" <³ai>³n tu? {SO.} sic erit, 	
mi vir. {CH.} confitere? {SO.} au te obsecro, istuc inimicis siet. 	1015
egŏn confitear m<³eu>³m non esse filium, qui sit meus? 	
{CH.} quid? metui' ne non, quom velis, convincas esse illum tuom? 	
{SO.} quod filia est inventa? {CH.} non: sed, quo mage credundum siet, 	
id quod consimilest moribus 	
convinces facile ex te natum; nam tui similest probe; 	1020
nam illi nil vitist relictum quin siet itidem tibi; 	
tum praeterea talem nisi tu nulla pareret filium. 	
sed ĭpse egreditur, quam severu'! rem, quom videas, censeas. 	
	%Clitipho Sostrata Chremes 	
{CL.} Si umquam ullum f<³ui>³t tempu', mater, quom ego voluptati tibi 	
fuerim, dictu' filiu' tuo' vostra volŭntate, obsecro 	1025
ei(u)s ut memineris atque inopi' nunc te miserescat mei, 	
quod peto aut quod volŏ, parentes m<³eo>³s ut conmonstres mihi. 	
{SO.} obsecro, mi gnate, nĕ ĭstuc in animum inducas tuom 	
alienum esse te. {CL.} sum. {SO.} miseram me, hoccin quaesisti, obsecro? 	
ita mihi atque huic sis superstes ut ĕx mĕ ătque ex hoc natus es; 	1030
et cavĕ posthac, si mĕ amas, umquam istuc verbum ex te audiam. 	
{CH.} at ego, si me metui', mores cave ĭn te esse istos sentiam. 	
{CL.} quos? {CH.} si scire vis, ego dicam: gerro iners fraus helluo 	
ganeo's damnosu': crede, et nostrum te esse credito. 	
{CL.} non sunt haec parenti' dicta. {CH.} non, si ex capite sis meo 	1035
natus, item ut aiunt Minervam esse ex Iove, <³ea>³ causa magis 	
patiar, Clitipho, flagitiis t<³ui>³s me infamem fieri. 	
{SO.} dĭ ĭstaec prohibeant! {CH.} deŏs nescio: ego, quod potero, sedulo. 	
quaeris id quod habes, parentes; quod abest non quaeris, patri 	
quo modo obsequare et ŭt serves quod labore invenerit. 	1040
non mihi per fallacias adducere ante oculos . . pudet 	
dicere hac praesente verbum turpe; at te id nullo modo 	
facere puduit. {CL.} eheu quam nunc totu' displiceo mihi, 	
quam pudet! neque quod principium incipiam ad placandum scio. 	
	%Menedemvs Chremes Sostrata Clitipho 	
{ME.} Enĭmvero Chreme<s> nimi' graviter cruciat adulescentulum 	1045
nimi'que inhumane: exeo ergo ut pacem conciliem. optume 	
ipsos video. {CH.} ehĕm, Menedeme, quor non accersi iubes 	
filiam et quod doti' dixi firmas? {SO.} mi vir, te obsecro 	
ne facias. {CL.} pater, obsecro mi ignoscas. {ME.} da veniam, Chreme: 	
sine te exorem. {CH.} egŏn mea bona ut dem Bacchidi dono sciens? 	1050
non faciam. {ME.} at ĭd nos non sinemu'. {CL.} si me vivom vis, pater, 	
ignosce. {SO.} age, Chreme mi. {ME.} age quaeso, ne tam offirma te, Chreme. 	
{CH.} quid ĭstic? video non licere ut coeperam hoc pertendere. 	
{ME.} facis ut te decet. {CH.} <³ea>³ lege hoc adeo faciam, si facit 	
quod ego hŭnc aequom censeo. {CL.} pater, omnia faciam: impera. 	1055
{CH.} uxorem ut ducas. {CL.} pater . . ! {CH.} nil audio. {SO.} ad me recipio: 	
faciet. {CH.} nil etiam audio ipsum. {CL.} perii! {SO.} an dubitas, Clitipho? 	
{CH.} immo utrum volt. {SO.} faciet omnia. {ME.} haec dum incipias, gravia sunt, 	
dumque ignores; ubi cognori', facilia. {CL.} faciam, pater. 	
{SO.} gnate mi, ego pol tibi dabo illam lepidam, quam tu facile ames, 	1060
filiam Phanocratae nostri. {CL.} rufamne illam virginem, 	
caesiam, sparso ore, adunco naso? non possum, pater. 	
{CH.} heia ut elegans est! credas animum ibi esse. {SO.} aliam dabo. 	
{CL.} immo, quandoquidem ducendast, egomet habeo propemodum 	
quam volo. {CH.} nunc laudo, gnate. {CL.} Archonidi huiu' filiam. 	1065
{SO.} perplacet. {CL.} pater, hoc nunc restat. {CH.} quid? {CL.} Syro ignoscas volo 	
quae m<³ea>³ causa fecit. {CH.} fiat. {CANTOR.} vos valete et plaudite! 	

	@Publius Terentius Afer	Eunuchus	verse
	%EVNVCHVS 	
	%PROLOGVS 	
Si quisquamst qui placere se studeat bonis 	1
quam plurimis et minime multos laedere, 	
in îs poeta hic nomen profitetur suom. 	
tum siquis est qui dictum in se inclementius 	
existumavit esse, sic existumet 	5
responsum, non dictum esse, quia laesit prior. 	
qui bene vortendo et easdem scribendo male 	
ex Graecis bonĭs Latinas fecit non bonas, 	
idem Menandri Phasma nunc nuper dedit, 	
atque in Thesauro scripsit causam dicere 	10
prius unde petitur, aurum qua re sit suom, 	
quam illic qui petit, unde is sit thensaurus sibi 	
aut unde in patrium monumentum pervenerit. 	
de(h)inc ne frustretur ipse se aut sic cogitet 	
"defunctu' iam sum, nil est quod dicat mihi": 	15
is ne erret moneo, et desinat lacessere. 	
habeo alia multa quae nunc condonabitur, 	
quae proferentur post si perget laedere 	
ita ŭt facere instituit. quam nunc acturi sumus 	
Menandri Eunuchum, postquam aediles emerunt, 	20
perfecit sibi ut inspiciundi esset copia. 	
magĭstratu' quŏm ibi adesset occeptast agi. 	
exclamat furem, non poetam fabulam 	
dedisse et nil dedisse verborum tamen: 	
Colacem esse Naevi, et Plauti veterem fabulam; 	25
parasiti personam inde ablatam et militis. 	
si id est peccatum, peccatum inprudentiast 	
poetae, non quo furtum facere studuerit. 	
id ita esse vos iam iudicare poteritis. 	
Colax Menandrist: in east parasitus Colax 	30
et miles gloriosus: <³ea>³s se non negat 	
personas transtulisse in Eunuchum suam 	
ex Graeca; sed eas fabulas factas prius 	
Latinas scisse sese id vero pernegat. 	
quod si personis isdem huic uti non licet: 	35
qui mage licet currentem servom scribere, 	
bonas matronas facere, meretrices malas, 	
parasitum edacem, gloriosum militem, 	
puerum supponi, falli per servom senem, 	
amare odisse suspicari? denique 	40
nullumst iam dictum quod non dictum sit prius. 	
qua re aequom est vos cognoscere atque ignoscere 	
quae veteres factitarunt si faciunt novi. 	
date operam, cum silentio animum attendite, 	
ut pernoscati' quid sibi Eunuchus velit. 	45
	%ACTVS I 	
	%Phaedria Parmeno 	
{PH.} Quid igitur faciam? non eam ne nunc quidem 	46
quom accersor ultro? an potius ita me comparem 	
non perpeti meretricum contumelias? 	
exclusit; revocat: redeam? non si me obsecret. 	
{PA.} siquidem hercle possis, nil prius neque fortius. 	50
verum si incipies neque pertendes gnaviter 	
atque, ubi pati non poteri', quom nemo expetet, 	
infecta pace ultro ad eam venies indicans 	
te amare et ferre non posse: actumst, ilicet, 	
peristi: eludet ubi te victum senserit. 	55
proin tu, dum est tempus, etiam atque etiam cogita, 	
ere: quae res in se neque consilium neque modum 	
habet ullum, eam consilio regere non potes. 	
in amore haec omnia insunt vitia: iniuriae, 	
suspiciones, inimicitiae, indutiae, 	60
bellum, pax rursum: incerta haec si tu postules 	
ratione certa facere, nihilo plus agas 	
quam si des operam ut cum ratione insanias. 	
et quod nunc tute tecum iratus cogitas 	
"egon illam, quaĕ ĭllum, quae me, quae non . . ! sine modo, 	65
mori me malim: sentiet qui vir siem": 	
haec verba una mehercle falsa lacrimula 	
quam oculos terendo misere vix vĭ ĕxpresserit, 	
restinguet, et te ultro accusabit, et dabis 	
ultro supplicium. {PH.} ŏ ĭndignum facinu'! nunc ego 	70
et ĭllam scelestam esse et me miserum sentio: 	
et taedet et amore ardeo, et prudens sciens, 	
vivos vidensque pereo, nec quid agam scio. 	
{PA.} quid agas? nisi ut te redimas captum quam queas 	
minimo; si nequeas paullulo, at quanti queas; 	75
et ne te adflictes. {PH.} itane suades? {PA.} si sapis, 	
neque praeter quam quas ipse amor molestias 	
habet addas, et ĭllas quas habet recte feras. 	
sed ĕcca<m> ipsa egreditur, nostri fundi calamitas; 	
nam quod nos capere oportet haec intercipit. 	80
	%Thais Phaedria Parmeno 	
{TH.} Miseram me, vereor nĕ ĭllud graviu' Phaedria 	
tulerit neve aliorsum atque ego feci acceperit, 	
quod heri intro missu' non est. {PH.} totus, Parmeno, 	
tremo horreoque, postquam aspexi hanc. {PA.} bono animo es: 	
accede ad ignem hunc, iam calesces plus satis. 	85
{TH.} quis hĭc loquitur? ehĕm tun hic eras, mi Phaedria? 	
quid hĭc stabas? quor non recta intro ibas? {PA.} ceterum 	
de exclusione verbum nullum? {TH.} quid taces? 	
{PH.} sane quia vero haec mihi patent semper fores 	
aut quia sum apud te primu'. {TH.} missa istaec face. 	90
{PH.} quid "missa"? o Thais, Thais, utinam esset mihi 	
pars aequa amori' tecum ac pariter fieret, 	
ut aut hoc tibi doleret itidem ut mihi dolet 	
aut ego ĭstuc abs te factum nihili penderem! 	
{TH.} ne crucia te obsecro, anime mi, <mi> Phaedria. 	95
non pol quo quemquam plus amem aut plus diligam 	
<³eo>³ feci; sed ita erat res, faciundum fuit. 	
{PA.} credo, ut fit, misera praĕ amore exclusti hunc foras. 	
{TH.} sicin agi', Parmeno? age; sed huc qua gratia 	
te accersi iussi, ausculta. {PH.} fiat. {TH.} dic mihi 	100
hoc primum, potin est hic tacere? {PA.} egon? optume. 	
verum heus tu, hac lege tibi meam adstringo fidem: 	
quae vera audivi taceo et contineo optume; 	
sin falsum aut vanum aut finctumst, continuo palamst: 	
plenus rimarum sum, hac atque illac perfluo. 	105
proin tu, taceri si vis, vera dicito. 	
{TH.} Samia mihi mater fuit: ea habitabat Rhodi. 	
{PA.} potest taceri hoc. {TH.} ibi tum matri parvolam 	
puellam dono quidam mercator dedit 	
ex Attica hinc abreptam. {PH.} civemne? {TH.} arbitror; 	110
certum non scimu': matri' nomen et patris 	
dicebat ipsa: patriam et signa cetera 	
neque scibat neque per aetatem etiam potis erat. 	
mercator hoc addebat: e praedonibus, 	
unde emerat, se audisse abreptam e Sunio. 	115
mater ubi accepit, coepit studiose omnia 	
docere, educere, ita ut<i> si esset filia. 	
sororem plerique esse credebant meam. 	
ego cŭm ĭllo, quocum tum uno rĕm habebam hospite, 	
abii huc: qui mihi reliquit haec quae habeo omnia. 	120
{PA.} utrumque hoc falsumst: effluet. {TH.} quĭ ĭstuc? {PA.} quia 	
neque tu uno eras contenta neque solus dedit; 	
nam hic quoque bonam magnamque partem ad te attulit. 	
{TH.} itast; sed sine me pervenire quo volo. 	
interea miles qui me amare occeperat 	125
in Cariamst profectu'; tĕ ĭnterea loci 	
cognovi. tute scis postilla quam intumum 	
habeam te et mea consilia ut tibi credam omnia. 	
{PH.} ne hoc quidĕm tacebit Parmeno. {PA.} oh dubiumne id est? 	
{TH.} hoc agite, amabo. mater mea ĭllic mortuast 	130
nuper; ĕiu' frater aliquantum ad remst avidior. 	
is ubi esse hanc forma videt honesta virginem 	
et fidibu' scire, pretium sperans ilico 	
producit, vendit. forte fortuna adfuit 	
hic meus amicus: emit <³ea>³m dono mihi 	135
inprudens harum rerum ignaru'que omnium. 	
is venit: postquam sensit me tecum quoque 	
rĕm habere, fingit causas ne det sedulo: 	
aĭt, si fidem habeat se iri praepositum tibi 	
apud me, ac non id metuat, nĕ, ubi ăcceperim, 	140
sese relinquam, velle sĕ ĭllam mihi dare; 	
verum id vereri. sed ego quantum suspicor, 	
ad virginem animum adiecit. {PH.} etiamne amplius? 	
{TH.} nil; nam quaesivi. nunc ego <³ea>³m, mi Phaedria, 	
multae sunt causae quam ob rem cupio abducere: 	145
primum quod sorŏr est dicta; praeterea ut suis 	
restituam ac reddam. sola sum; habeo hic neminem 	
neque amicum neque cognatum: quam ob rem, Phaedria, 	
cupio aliquos parere amicos beneficio meo. 	
id amabo adiuta me, quo id fiat facilius: 	150
sine ĭllum priores partis hosce aliquot dies 	
apud me habere. nil respondes? {PH.} pessuma, 	
egŏn quicquam cŭm ĭstis factis tibi respondeam? 	
{PA.} eu noster, laudo: tandem perdoluit: vir es. 	
{PH.} aut ego nescibam quorsum tu ires? "parvola 	155
hinc est abrepta; eduxit mater pro sua; 	
sorŏr dictast; cupio abducere, ut reddam suis": 	
nempe omnia haec nunc verba huc redeunt denique: 	
ego ĕxcludor, ille—recipitur. qua gratia? 	
nisi si illum plus amăs quam me et istam nunc times 	160
quae advectast nĕ ĭllum talem praeripiat tibi. 	
{TH.} ego[n] ĭd timeo? {PH.} quid te ergo aliud sollicitat? cedo. 	
num solus ille dona dat? nŭm ubi meam 	
benignitatem sensisti in te claudier? 	
nonne ubi mi dixti cupere te ex Aethiopia 	165
ancillulam, relictis rebus omnibus 	
quaesivi? porro eunuchum dixti velle te, 	
quia solae utuntur îs reginae; repperi, 	
heri minas viginti pro ambobus dedi. 	
tamen contemptus abs te haec habui in memoria: 	170
ob haec facta abs te spernor? {TH.} quid ĭstic, Phaedria? 	
quamquam illam cupio abducere atque hac re arbitror 	
id fieri posse maxume, verum tamen 	
potius quam te inimicum habeam, faciam ut iusseris. 	
{PH.} utinam istuc verbum ex animo ac vere diceres 	175
"potius quam te inimicum habeam"! si istuc crederem 	
sincere dici, quidvis possem perpeti. 	
{PA.} labascit victus uno verbo quam cito! 	
{TH.} ego non ex animo misera dico? quam ioco 	
rem voluisti a me tandem, quin perfeceris? 	180
ego impetrare nequeo hoc abs te, biduom 	
saltem ut concedas solum. {PH.} siquidem biduom: 	
verum ne fiant isti viginti dies. 	
{TH.} profecto non plus biduom aut . . {PH.} "aut" nil moror. 	
{TH.} non fiet: hoc modo sine te exorem. {PH.} scilicet 	185
faciundumst quod vis. {TH.} merito tĕ amo, bene facis. 	
{PH.} rus ibo: ibi hoc me macerabo biduom. 	
ita facere certumst: mos gerundust Thaidi. 	
tu, Parmeno, huc fac ĭlli adducantur. {PA.} maxume. 	
{PH.} in hŏc biduom, Thais, vale. {TH.} mi Phaedria, 	190
et tu. numquid vis aliud? {PH.} egone quid velim? 	
cum milite istoc praesens absens ut sies; 	
dies noctesque mĕ ames, me desideres, 	
me somnies, mĕ ĕxspectes, de me cogites, 	
me speres, me te oblectes, mecum tota sis: 	195
meu' fac sis postremo animu' quando ego sum tuos.— 	
{TH.} me miseram, fors[it]an hic mihi parvam habeat fidem 	
atque ex aliarum ingeniis nunc me iudicet. 	
ego pol, quae mihi sum conscia, hoc certo scio 	
neque me finxisse falsi quicquam neque meo 	200
cordi esse quemquam cariorem hoc Phaedria. 	
et quidquid huiu' feci causa virginis 	
feci; nam mĕ ĕiu' fratrem spero propemodum 	
iam repperisse, adulescentem adeo nobilem; 	
et is hodie venturum ad me constituit domum. 	205
concedam hinc intro atque exspectabo dum venit. 	
	%ACTVS II 	
	%Phaedria Parmeno 	
{PH.} Fac, ita ŭt iussi, deducantur isti. {PA.} faciam. {PH.} at diligenter. 	207
{PA.} fiet. {PH.} at mature. {PA.} fiet. {PH.} satine hoc mandatumst tibi? {PA.} ah 	
rogitare, quasi difficile sit! 	
utinam tam aliquid invenire facile possis, Phaedria, 	210
quam hoc peribit. {PH.} ego quoque una pereo, quod mist carius; 	
nĕ ĭstuc tăm iniquo patiare animo. {PA.} minime: quĭ ĕffectum dabo. 	
sed numquid aliud imperas? 	
{PH.} munu' nostrum ornato verbis, quod poteris, et ĭstum aemulum, 	
quod poteris, ab ea pellito. 	215
{PA.} memini, tam etsi nullu' moneas. {PH.} ego rus ibo atque ibi manebo. 	
{PA.} censeo. {PH.} sed heus tu. {PA.} quid vis? {PH.} censen posse me obfirmare et 	
perpeti ne redeam interea? {PA.} tene? non hercle arbitror; 	
nam aut iam revortere aut mox noctu te adiget horsum insomnia. 	
{PH.} opu' faciam, ut defetiger usque, ingratiis ut dormiam. 	220
{PA.} vigilabi' lassus: hoc plus facies. {PH.} abĭ, nil dicis, Parmeno. 	
eiciunda hercle haec est mollities animi; nimi' me indulgeo. 	
tandem non ego ĭllam caream, si sit opu', vel totum triduom? {PA.} hui 	
univorsum triduom? vidĕ quid agas. {PH.} stat sententia.— 	
{PA.} di boni, quid hŏc morbist? adeon homines inmutarier 	225
ex amore ut non cognoscas <³eu>³ndem esse! hoc nemo fuit 	
minus ineptu', mage severu' quisquam nec mage continens. 	
sed quis hic est qui huc pergit? attat hi(c)quidem est parasitus Gnatho 	
militis: ducit secum una virginem dono huic. papae 	
facie honesta! mirum ni ego me turpiter hodie hic dabo 	230
cum m<³eo>³ decrepito hoc eunucho. haec superat ipsam Thaidem. 	
	%Gnatho Parmeno 	
{GN.} Dĭ ĭnmortales, homini homo quid praestat? stulto intellegens 	
quid ĭnter est? hoc adeo ex hac re venit in mentem mihi: 	
conveni hodie adveniens quendam m<³ei>³ loci hinc atque ordinis, 	
hominem haud inpurum, itidem patria qui abligurrierat bona: 	235
video sentum squalidum aegrum, pannis annisque obsitum. "oh 	
quid ĭstuc" inquam "ornatist?" "quoniam misĕr quod habui perdidi, em 	
quo redactu' sum. omnes noti me atque amici deserunt." 	
hic ego ĭllum contempsi prae me: "quid homo" inquam "ignavissime? 	
ităn parasti te ut spes nulla relicua in te s<³ie>³t tibi? 	240
simŭl consilium cum rĕ ămisti? vidĕn me ex <³eo>³dem ortum loco? 	
qui color nitor vestitu', quaĕ habitudost corporis! 	
omnia habeo neque quicquam habeo; nil quom est, nil defit tamen." 	
"at ego infelix neque ridiculus esse neque plagas pati 	
possum." "quid? tu his rebu' credi' fieri? tota erras via. 	245
olim isti f<³ui>³t generi quondam quaestus apŭd saeclum prius: 	
hoc novomst aucupium; ego adeo hanc primus inveni viam. 	
est genus hominum qui esse primos se omnium rerum volunt 	
nec sunt: hos consector; hisce ego non paro me ut rideant, 	
sed eis ultro adrideo et eorum ingenia admiror simul. 	250
quidquid dicunt laudo; id rursum si negant, laudo id quoque; 	
negăt quis: nego; ait: aio; postremo imperavi egomet mihi 	
omnia adsentari. is quaestu' nunc est multo uberrimus." 	
{PA.} scitum hercle hominem! hic homines prorsum ex stultis insanos facit. 	
{GN.} dum haec loquimur, interealoci ad macellum ubi advenimus, 	255
concurrunt laeti mi obviam cuppedenarii omnes, 	
cetarii lanii coqui fartores piscatores, 	
quibus et re salva et perdita profueram et prosum saepe: 	
salutant, ad cenam vocant, adventum gratulantur. 	
ille ubi miser famelicus vidĕt mi esse tantum honorem et 	260
tam facile victum quaerere, ibi homo coepit me obsecrare 	
ut sibi liceret discere id de me: sectari iussi, 	
si potis est, tamquam philosophorum habĕnt disciplinae ex ipsis 	
vocabulā, parasiti ita ut Gnathonici vocentur. 	
{PA.} vidĕn otium et cibu' quid facīt alienu'? {GN.} sed ego cesso 	265
ad Thaidem hanc deducere et rogare ad cenam ut veniat? 	
sed Parmenonem ante ostium Thaini' tristem video, 	
rivali' servom: salva res[es]t. nimirum hic homines frigent. 	
nebulonem hunc certumst ludere. {PA.} hisce hoc munere arbitrantur 	
suăm Thaidem esse. {GN.} plurima salute Parmenonem 	270
summum suom inpertit Gnatho. quid agitur? {PA.} statur. {GN.} video. 	
num quid nam hic quod nolis vides? {PA.} te. {GN.} credo; at numquid aliud? 	
{PA.} qui dum? {GN.} quia tristi's. {PA.} nil quidem. {GN.} ne sis; sed quid videtur 	
hoc tibi mancupium? {PA.} non malum hercle. {GN.} uro hominem. {PA.} ut falsus animist! 	
{GN.} quăm hŏc munu' gratum Thaidi arbitrare esse? {PA.} hoc nunc dicis 	275
eiectos hinc nos: omnium rerum, heus, vicissitudost. 	
{GN.} sex ego te totos, Parmeno, hos mensis quietum reddam 	
ne sursum d<³eo>³rsum cursites neve usque ad lucem vigiles. 	
ecquid beo te? {PA.} men? papae. {GN.} sic soleo amicos. {PA.} laudo. 	
{GN.} detineo te: fortasse tu profectus alio fueras. 	280
{PA.} nusquam. {GN.} tum tu igitur paullulum da mi operae: fac ut ădmittar 	
ad ĭllam. {PA.} age modo, i: nunc tibi patent fores hae quia ĭstam ducis. 	
{GN.} numquem evocari hinc vis foras? {PA.} sine biduom hoc praetereat: 	
qui mihi nunc uno digitulo forĕs aperis fortunatus, 	
ne tŭ ĭstas faxo calcibus saepe insultabi' frustra. 	285
{GN.} etiamnunc tu hic stas, Parmeno? eho numnam hic relictu's custos, 	
nequis forte internuntius clăm ă milite ad ĭstam curset? 	
{PA.} facete dictum: mira vero militi qui placeat?— 	
sed video erilem filium minorem huc advenire. 	
miror quid ĕx Piraeo abierit; nam ibi custos publice est nunc. 	290
non temere est; et properans venit: nescioquid circumspectat. 	
	%Chaerea Parmeno 	
{CH.} Occidi! 	
neque virgost usquam neque ego, qui illam e conspectu amisi meo. 	
ubi quaeram, ubi investigem, quem perconter, quăm ĭnsistam viam 	
incertu' sum. una haec spes est: ubi ubi est, diŭ celari non potest. 	295
o faciem pulchram! deleo omnis de(h)inc ex animo mulieres: 	
taedet cotidianarum harum formarum. {PA.} ecce autem alterum! 	
nescioquid de amore loquitur: ŏ ĭnfortunatum senem! 	
hic vero est qui si occeperit, 	
ludum iocumque dices f<³ui>³sse illum alterum, 	300
praeut huiu' rabies quae dabit. 	
{CH.} ut ĭllum di d<³eae>³que senium perdant qui me hodie remoratus est; 	
meque adeo qui <³ei>³ restiterim; tum autem qui illum flocci fecerim. 	
sed ĕccum Parmenonem. salve. {PA.} quid tu's tristi'? quidve's alacris? 	
unde is? {CH.} egone? nescio hercle, 	305
neque unde eam neque quorsum eām: ita prorsu' sum oblitus mei. 	
{PA.} qui quaeso? {CH.} amo. {PA.} hem. {CH.} nunc, Parmenō, ostendes te qui vir sies. 	
scis te mihi saepe pollicitum esse "Chaerea, aliquid inveni 	
modo quod ames: in ea re utilitatem ego faciam ut cognoscas meam", 	
quom in cellulam ad te patri' penum omnem congerebam clanculum. 	310
{PA.} age, inepte. {CH.} hoc hercle factumst. fac sis nunc promissa adpareant, 	
sĭ adeo digna res[es]t ubi tu nervos intendas tuos. 	
haud simili' virgost virginum nostrarum, quas matres student 	
demissis umeris esse, vincto pectore, ut gracilae sient. 	
siquaest habitior paullo pugilem esse aiunt, deducunt cibum: 	315
tam etsi bonast natura, reddunt curatura iunceas: 	
itaque ergo amantur. {PA.} quid tua istaec? {CH.} nova figura oris. {PA.} papae. 	
{CH.} colŏr veru', corpu' solidum et suci plenum. {PA.} anni? {CH.} anni? sedecim. 	
{PA.} flos ipsĕ. {CH.} <ipsam> hanc tu mihi vel vi vel clam vel precario 	
fac tradas: meă nil refert dum potiar modo. 	320
{PA.} quid? virgo quoiast? {CH.} nescio hercle. {PA.} undest? {CH.} tantundem. {PA.} ubi habitat? 	
{CH.} nĕ ĭd quidem. {PA.} ubi vidisti? {CH.} in via. {PA.} qua ratione eăm amisti? 	
{CH.} id equidem adveniens mecum stomachabar modo, 	
nec quemquam ego esse hominem arbitror quoi mage bonae 	
felicitates omnes advorsae sient. 	325
quid hoc est sceleri'? perii. {PA.} quid factumst? {CH.} rogas? 	
patris cognatum atque aequalem Archidemidem 	
nostin? {PA.} quidnī? {CH.} is, dum hanc sequor, fit mi obviam. 	
{PA.} incommode hercle. {CH.} immo enĭmvero infeliciter; 	
nam incommoda alia sunt dicenda, Parmeno. 	330
illum liquet mihi deierare his mensibus 	
sex septem prorsum non vidisse proxumis, 	
nisi nunc quom minime vellem minimeque opu' fuit. 	
eho nonne hoc monstri similest? quid ais? {PA.} maxume. 	
{CH.} continuo occurrit ad me, quam longe quidem, 	335
incurvo' tremulu' labiis demissis gemens: 	
"heus heus tibi dico, Chaerea" inquit. restiti. 	
"scin quid ego te volebam?" "dic." "cras est mihi 	
iudicium." "quid tum?" "ut diligenter nunties 	
patri, advocatu' mane mi esse ut meminerit." 	340
dum haec dicit abiit hora. rogŏ numquid velit. 	
"recte" inquit. abeo. quom huc respicio ad virginem, 	
illa sĕ[se] interea commodum huc advorterat 	
in hănc nostram plateam. {PA.} mirum nĭ hănc dicit, modo 	
huic quae datast dono. {CH.} huc quom advenio nulla erat. 	345
{PA.} comites secuti scilicet sunt virginem? 	
{CH.} verum: parasitu' cŭm ăncilla. {PA.} ipsast: ilicet. 	
desine; iam conclamatumst. {CH.} alias res agis. 	
{PA.} istuc ago equidem. {CH.} nostin quae sit, dic mihi, aut 	
vidistin? {PA.} vidi novi sciŏ quŏ ăbducta sit. 	350
{CH.} eho Parmeno mi, nostin? [{PA.} novi. Ch.] et scis ubi siet? 	
{PA.} huc deductast ad meretricem Thaidem: <³ei>³ dono datast. 	
{CH.} quis is est tam potens cum tanto munere hoc? {PA.} miles Thraso, 	
Phaedriae rivali'. {CH.} duras fratri' partis praedicas. 	
{PA.} immo enĭm si scias quod donum huic dono contra conparet, 	355
[tum] magis id dicas. {CH.} quodnam quaeso hercle? {PA.} eunuchum. {CH.} illumne obsecro 	
inhonestum hominem, quem mercatus est heri, senĕm mulierem? 	
{PA.} istunc ipsum. {CH.} homŏ quatietur certe cum dono foras. 	
sed ĭstam Thaidem non scivi nobis vicinam. {PA.} haud diust. 	
{CH.} perii, numquamne etiam me illam vidisse! eho dum dic mihi: 	360
estne, ut fertur, forma? {PA.} sane. {CH.} at nil ad nostram hanc? {PA.} alia rest. 	
{CH.} obsecro hercle, Parmeno, fac ŭt potiar. {PA.} faciam sedulo ac 	
dabo operam, adiuvabo: numquid me aliud? {CH.} quo nunc is? {PA.} domum, 	
ut mancupia haec, ita ut<i> iussit frater, ducam ad Thaidem. 	
{CH.} o fortunatum istum eunuchum quiquidem in hanc detur domum! 	365
{PA.} quid ita? {CH.} rogitas? summa forma semper conservam domi 	
videbit conloquetur aderit una in unis aedibus, 	
cibum non numquam capiet cŭm ea, interdum propter dormiet. 	
{PA.} quid si nunc tute fortunatu' fias? {CH.} qua re, Parmeno? 	
responde. {PA.} capias tŭ ĭlli(u)s vestem. {CH.} vestem? quid tum postea? 	370
{PA.} prŏ ĭllo te ducām. {CH.} audio. {PA.} tĕ ĕsse illum dicam. {CH.} intellego. 	
{PA.} tŭ ĭllis fruare commodis quibu' tu illum dicebas modo: 	
cibum una capias, adsis tangas ludas propter dormias; 	
quandoquidem illarum neque te quisquam novit neque scit qui sies. 	
praeterea forma et aetas ipsast facile ut prŏ eŭnucho probes. 	375
{CH.} dixti pulchre: numquam vidi meliu' consilium dari. 	
age eamus intro nunciam: orna me abduc duc quantum potest. 	
{PA.} quid agi'? iocabar equidem. {CH.} garris. {PA.} perii, quid ego egi miser! 	
quo trudi'? perculeris iam tu me. tibi equidem dico, mane. 	
{CH.} eamu'. {PA.} pergin? {CH.} certumst. {PA.} vidĕ ne nimium calidum hoc sit modo. 	380
{CH.} non est profecto: sine. {PA.} at enim istaec in me cudetur faba. {CH.} ah. 	
{PA.} flagitium facimus. {CH.} an ĭd flagitiumst si in domum meretriciam 	
deducar et ĭllis crucibu', quae nos nostramque adulescentiam 	
habĕnt despicatam et quae nos semper omnibus cruciant modis, 	
nunc referam gratiam atque eas itidem fallam, ut ab îs fallimur? 	385
an potius haec patri aequomst fieri ut a me ludatur dolis? 	
quod qui rescierint, culpent; illud merito factum omnes putent. 	
{PA.} quid ĭstic? si certumst facere, facias; verum ne post conferas 	
culpam in me. {CH.} non faciam. {PA.} iubesne? {CH.} iubeam? cogo atque impero: 	
numquam defugiam auctoritatem. sequere. {PA.} di vortant bene! 	390
	%ACTVS III 	
	%Thraso Gnatho Parmeno 	
{TH.} Magnas vero agere gratias Thais mihi? 	391
{GN.} ingentis. {TH.} <³ai>³n tu, laetast? {GN.} non tăm ĭpso quidem 	
dono quăm ăbs te datum esse: id vero serio 	
triumphat. {PA.} hoc proviso ut, ubi tempus siet, 	
deducam. sed ĕccum militem. {TH.} est istuc datum 	395
profecto ut grata mihi sint quae facio omnia. 	
{GN.} advorti hercle animum. {TH.} vel rex semper maxumas 	
mihi agebat quidquid feceram: aliis non item. 	
{GN.} labore alieno magno partam gloriam 	
verbis saepe in se transmovet quĭ habet salem; 	400
quod ĭn test. {TH.} habes. {GN.} rex te ergo in oculis . . {TH.} scilicet. 	
{GN.} gestare. {TH.} vero: credere omnem exercitum, 	
consilia. {GN.} mirum. {TH.} tum sicubi eum satietas 	
hominum aut negoti siquando odium ceperat, 	
requiescere ubi volebat, quasi . . nostin? {GN.} scio: 	405
quasi ubi ĭllam exspueret miseriam ex animo. {TH.} tenes. 	
tum me convivam solum abducebat sibi. {GN.} hui 	
regem elegantem narras. {TH.} immo sic homost: 	
perpaucorum hominŭm. {GN.} immo nullorum arbitror, 	
si tecum vivit. {TH.} invidere omnes mihi, 	410
mordere clanculum: ego non flocci pendere: 	
illi invidere misere; verum unus tamen 	
inpense, elephantis quem Indicis praefecerat. 	
is ubi molestu' magis est, "quaeso" inquam "Strato, 	
eŏn es ferox quia habes imperium in beluas?" 	415
{GN.} pulchre mehercle dictum et sapienter. papae 	
iugularas hominem. quid ĭlle? {TH.} mutus ilico. 	
{GN.} quidni esset? {PA.} di vostram fidem, hominem perditum 	
miserumque et illum sacrilegum! {TH.} quid ĭllud, Gnatho, 	
quo pacto Rhodium tetigerim in convivio, 	420
numquam tibi dixi? {GN.} numquam; sed narra obsecro. 	
(plus miliens audivi.) {TH.} una in convivio 	
erat hic, quem dico, Rhodius adulescentulus. 	
forte habui scortum: coepit ad id adludere 	
et me inridere. "quid ais" inquam homini "inpudens? 	425
lepu' tute's, pulpamentum quaeris?" {GN.} hahahae. 	
{TH.} quid est? {GN.} facete lepide laute nil supra. 	
tuŏmne, obsecro te, hoc dictum erat? vetu' credidi. 	
{TH.} audieras? {GN.} saepe, et fertur in primis. {TH.} meumst. 	
{GN.} dolĕt dictum inprudenti adulescenti et libero. 	430
{PA.} at te di perdant! {GN.} quid ĭlle quaeso? {TH.} perditus: 	
risu omnes qui aderant emoriri. denique 	
metuebant omnes iam mē. {GN.} haud iniuria. 	
{TH.} sed heus tu, purgon ego me dĕ ĭstac Thaidi, 	
quod eam me amare suspicatast? {GN.} nil minus. 	435
immo auge mage suspicionem. {TH.} quor? {GN.} rogas? 	
scin, si quando illa mentionem Phaedriae 	
facit aut si laudat, te ut male urat? {TH.} sentio. 	
{GN.} id ut ne fiat haec res solast remedio: 	
ubi nominabit Phaedriam, tu Pamphilam 	440
continuo; siquando illa dicet "Phaedriam 	
intro mittamu' comissatum," Pamphilam 	
cantatum provocemu'; si laudabit haec 	
illiu' formam, tŭ hŭiu' contra. denique 	
par pro pari referto quod eam mordeat. 	445
{TH.} siquidem me amaret, tŭm ĭstuc prodesset, Gnatho. 	
{GN.} quando illud quod tu das exspectat atque amat, 	
iamdudum tĕ amat, iamdudum illi facile fit 	
quod doleat; metuit semper quem ipsa nunc capit 	
fructum nequando iratu' tu alio conferas. 	450
{TH.} bene dixti, ac mihi ĭstuc non in mentem venerat. 	
{GN.} ridiculum; non enĭm cogitaras. ceterum 	
idem hŏc tute meliu' quanto invenisses, Thraso! 	
	%Thais Thraso Gnatho Parmeno Pythias 	
{TH.} Audire vocem visa sum modo militis. 	
atque eccum. salve, mi Thraso. {THR.} o Thais mea, 	455
m<³eu>³m savium, quid agitur? ecquid nos amas 	
de fidicina istac? {PA.} quam venuste! quod dedit 	
principium adveniens! {TH.} plurimum merito tuo. 	
{GN.} eamus ergo ad cenam. quid stas? {PA.} em alterum: 	
ex homine hunc natum dicas? {TH.} ubi vis, non moror. 	460
{PA.} adibo atque adsimulabo quasi nunc exeam. 	
ituran, Thais, quopiam es? {TH.} ehĕm Parmeno: 	
bene fecisti; hodie itura . . {PA.} quo? {TH.} quid, hŭnc non vides? 	
{PA.} video et me taedet. ubi vis, dona adsunt tibi 	
a Phaedria. {THR.} quid stamu'? quor non imus hinc? 	465
{PA.} quaeso hercle ut liceat, pace quod fiat tua, 	
dare huic quae volumu', convenire et conloqui. 	
{THR.} perpulchra credo dona aut nostri similia. 	
{PA.} res indicabit. heus iubete istos foras 	
exire, quos iussi, ocius. procede tu huc: 	470
ex Aethiopiast usque haec. {THR.} hic sunt tres minae. 	
{GN.} vix. {PA.} ubi tu es, Dore? accede huc. em eunuchum tibi, 	
quam liberali facie, quam aetate integra! 	
{TH.} ita me dĭ ament, honestust. {PA.} quid tŭ ais, Gnatho? 	
numquid habes quod contemnas? quid tu autem, Thraso? 	475
tacent: sati' laudant. fac periclum in litteris, 	
fac in palaestra, in musicis: quae liberum 	
scire aequomst adulescentem, sollertem dabo. 	
{THR.} ego illum eunuchum, si opu' siet, vel sobrius . . 	
{PA.} atque haec qui misit non sibi soli postulat 	480
te vivere et suă causa excludi ceteros, 	
neque pugnas narrat neque cicatrices suas 	
ostentat neque tibi obstat, quod quidam facit; 	
verum ubi molestum non erit, ubi tu voles, 	
ubi tempu' tibi erit, sat habet si tum recipitur. 	485
{THR.} adparet servom hunc esse domini pauperis 	
miserique. {GN.} nam hercle nemo posset, sat scio, 	
quĭ haberet qui pararet alium, hunc perpeti. 	
{PA.} tacĕ tu, quem te ego ĕsse infra infimos omnis puto 	
homines; nam qui huic animum adsentari induxeris, 	490
e flamma petere te cibum posse arbitror. 	
{THR.} iamne imus? {TH.} hos prius intro ducam et quae volo 	
simul imperabo: poste continuo exeo. 	
{THR.} ego hĭnc abeo: tŭ ĭstanc opperire. {PA.} haud convenit 	
una ire cŭm amica imperatorem in via. 	495
{THR.} quid tibi ego multa dicam? domini similis es. 	
{GN.} hahahae. {THR.} quid rides? {GN.} istuc quod dixti modo; 	
et ĭllud de Rhodio dictum quom in mentem venit. 	
sed Thais exit. {THR.} abĭ prae, curre, ut sint domi 	
parata. {GN.} fiat.— {TH.} diligenter, Pythias, 	500
fac cures, si Chremes hoc forte advenerit, 	
ut ores primum ut maneat; si id non commodumst, 	
ut redeat; si id non poterit, ad me adducito. 	
{PY.} ita faciam. {TH.} quid? quid aliud volui dicere? 	
ehĕm curate istam diligenter virginem: 	505
domi ădsiti' facite. {THR.} eamu'. {TH.} vos me sequimini. 	
	%Chremes Pythias 	
{CH.} Profecto quanto mage magisque cogito, 	
nimirum dabit haec Thai' mihi magnum malum: 	
ita me ab ea astute video labĕfactarier, 	
iam tum quom primum iussit me ad se accersier. 	510
roget quis "quid [rei] tibi cum illa?" ne noram quidem. 	
ubi veni, causam ut ibi manerem repperit: 	
<³ai>³t rem divinam fecisse [se] et rem seriam 	
velle agere mecum. iam tŭm erat suspicio 	
dolo malo haec fieri omnia. ipsa accumbere 	515
mecum, mihi sese dare, sermonem quaerere. 	
ubi friget, huc evasit, quam pridem pater 	
mihi ĕt mater mortui essent. dico, iamdiu. 	
rus Sunii ecquod habeam et quam longe a mari. 	
credo <³ei>³ placere hoc: sperat se a me avellere. 	520
postremo, ecqua inde parva periisset soror; 	
ecquis cŭm ea una; quid habuisset quom perit; 	
ecquis eam posset noscere. haec quor quaeritet? 	
nisi si illa forte quae olim periit parvola 	
sorŏr, hanc sĕ ĭntendit esse, ut est audacia. 	525
verum ea si vivit annos natast sedecim, 	
non maior: Thai' quăm ego sum maiusculast. 	
misit porro orare ut venirem serio. 	
aut dicat quid volt aut molesta ne siet: 	
non hercle veniam tertio. heus heus, ecquis hic? 	530
ego sum Chremes. {PY.} o capitulum lepidissimum! 	
{CH.} dico ego mi insidias fieri? {PY.} Thais maxumo 	
te orabat opere ut cras redires. {CH.} rus eo. 	
{PY.} fac amabo. {CH.} non possum, inquam. {PY.} at tu apŭd nos hic mane 	
dum redeat ipsa. {CH.} nil minus. {PY.} quor, mi Chremes? 	535
{CH.} malam rem hinc ibi'? {PY.} si istuc ita certumst tibi, 	
amabo ut illuc transeas ubi ĭllast. {CH.} eo. 	
{PY.} abĭ, Dorias, cito hunc deduce ad militem. 	
	%Antipho 	
{AN.} Heri aliquot adulescentuli coiimus in Piraeo 	
in hunc diem, ut de symbolis essemu'. Chaeream <³ei>³ r<³ei>³ 	540
praefecimus; dati anuli; locu' tempu' constitutumst. 	
praeteriit tempu': quo in loco dictumst parati nil est; 	
homo ipse nusquamst neque scio quid dicam aut quid coniectem. 	
nunc mi hoc negoti ceteri dedere ut illum quaeram 	
idque adeo visam si domist. quisnam hinc ab Thaide exit? 	545
is est an non est? ipsus est. quid hŏc hominist? quĭ hic ornatust? 	
quid ĭllud malist? nequeo satis mirari neque conicere; 	
nisi, quidquid est, procul hinc lubet priu' quid sit sciscitari. 	
	%Chaerea Antipho 	
{CH.} Numquis hic est? nemost. numquis hinc me sequitur? nemo homost. 	
iamne erumpere hoc licet mi gaudium? pro Iuppiter, 	550
nunc est profecto interfici quom perpeti me possum, 	
ne hoc gaudium contaminet vita aegritudine aliqua. 	
sed neminemne curiosum intervenire nunc mihi 	
qui me sequatur quoquo eam, rogitando obtundat enicet 	
quid gestiam aut quid laetu' sim, quo pergam, unde emergam, ubi siem 	555
vestitum hunc nanctu', quid mi quaeram, sanu' sim anne insaniam! 	
{AN.} adibo atque ab eo gratiam hanc, quam video velle, inibo. 	
Chaerea, quid ĕst quod sic gestis? quid sibi hic vestitu' quaerit? 	
quid ĕst quod laetus es? quid tibi vis? satine sanu's? quid me adspectas? 	
quid taces? {CH.} o festu' dies hominis! amice, salve: 	560
nemost hominum quem ego nunc magis cuperem videre quam te. 	
{AN.} narra istuc quaeso quid sit. {CH.} immo ego te obsecro hercle ut audias. 	
nostin hanc quăm amat frater? {AN.} novi: nempe, opinor, Thaidem. 	
{CH.} istam ipsam. {AN.} sic commemineram. {CH.} quaedam hodie est <³ei>³ dono data 	
virgo: quid ego ĕiu' tibi nunc faciem praedicem aut laudem, Antipho, 	565
quom ipsum me noris quam elegans formarum spectator siem? 	
in hac commotu' sum. {AN.} <³ai>³n tu? {CH.} primam dices, sciŏ, si videris. 	
quid multa verba? amare coepi. forte fortuna domi 	
erăt quidam eunuchu' quem mercatu' fuerat frater Thaidi, 	
neque is deductus etiamdum ad eam. submonuit me Parmeno 	570
ibi servo' quod ego arripui. {AN.} quid id est? {CH.} tacitu' citius audies: 	
ut vestem cŭm ĭllo mutem et pro illo iubeam mĕ illoc ducier. 	
{AN.} pro eunuchon? {CH.} sic est. {AN.} quid ĕx ea re tandem ut caperes commodi? 	
{CH.} rogas? viderem audirem essem una quacum cupiebam, Antipho. 	
num parva causa aut prava ratiost? traditus sum mulieri. 	575
illa ilico ubi me accepit, laeta vero ad se abducit domum; 	
commendat virginem. {AN.} quoi? tibine? {CH.} mihi. {AN.} satis tuto tamen? 	
{CH.} edicit ne vir quisquam ad eam adeat et mihi ne abscedam imperat; 	
in interiore parti ut maneam solu' cum sola. adnuo 	
terram intuens modeste. {AN.} miser. {CH.} "ego" inquit "ad cenam hinc eo." 	580
abducit secum ancillas: paucae quae circum illam essent manent 	
noviciae puellae. continuo haec adornant ut lavet. 	
adhortor properent. dum adparatur, virgo in conclavi sedet 	
suspectans tabulam quandam pictam: ibi inerat pictura haec, Iovem 	
quo pacto Danaae misisse aiunt quondam in gremium imbrem aureum. 	585
egomet quoque id spectare coepi, et quia consimilem luserat 	
iam olim ille ludum, inpendio magis animu' gaudebat mihi, 	
deŭm sese in hominem convortisse atque in alienas tegulas 	
venisse clanculum per ĭnpluvium fucum factum mulieri. 	
at quem deum! "qui templa caeli summa sonitu concutit." 	590
ego homuncio hoc non facerĕm? ego ĭllud vero ita fecī—ac lubens. 	
dum haec mecum reputo, accersitur lavatum interea virgo: 	
iit lavit rediit; deinde eam in lecto illae conlocarunt. 	
stŏ ĕxspectans siquid mi imperent. venit una, "heus tu" inquit "Dore, 	
cape hoc flabellum, ventulum huic sic facito, dum lavamur; 	595
ubi nos laverimu', si voles, lavato." accipio tristis. 	
{AN.} tum equidem istuc os tuom inpudens videre nimium vellem, 	
quĭ ĕsset status, flabell<ul>um tenere te asinum tantum. 	
{CH.} vix elocutast hoc, foras simul omnes proruont se, 	
abeunt lavatum, perstrepunt, ita ut fit domini ubi absunt. 	600
interea somnu' virginem opprimīt. ego limis specto 	
sic per flabellum clanculum; simul alia circumspecto, 	
satin explorata sint. video esse. pessulum ostio obdo. 	
{AN.} quid tum? {CH.} quid "quid tum," fatue? {AN.} fateor. {CH.} an ego occasionem 	
mi ostentam, tantam, tam brevem, tam optatam, tam insperatam 	605
amitterem? tum pol ego is essem vero qui simulabar. 	
{AN.} sane hercle ut dici'. sed ĭnterim de symbolis quid actumst? 	
{CH.} paratumst. {AN.} frugi es: ubi? domin? {CH.} immo apŭd libertum Discum. 	
{AN.} perlongest, sed tanto ocius properemu': muta vestem. 	
{CH.} ubi mutem? perii; nam domo exsulo nunc: metuo fratrem 	610
ne intus sit; porro autem pater ne rure redierit iam. 	
{AN.} eamus ad me, ibi proxumumst ubi mutes. {CH.} recte dicis. 	
eamus; et de istac simul, quo pacto porro possim 	
potiri, consilium volo capere una tecum. {AN.} fiat. 	
	%ACTVS IV 	
	%Dorias 	
Ita me dĭ ament, quantum ego illum vidi, non nil timeo misera, 	615
nequam ille hodie insanu' turbam faciat aut vim Thaidi. 	
nam postquam iste advenit Chremes adulescens, frater virginis, 	
militem rogat ut ĭllum admitti iubeat: ill' continuo irasci, 	
neque negare audere; Thai' porro instare ut hominem invitet. 	
id faciebat retinendi illi(u)s causa, quia ĭlla quae cupiebat 	620
de sorore ei(u)s indicare ad eam rem tempu' non erat. 	
invitat tristi': mansit. ibi ĭlla cŭm ĭllo sermonem ilico; 	
miles vero sibi putare adductum ante oculos aemulum; 	
voluit facere contra huic aegre: "heus" inquit "puer<e>, Pamphilam 	
accerse ut delectet hic nos." illa [exclamat] "minime gentium: 	625
in convivium illam?" miles tendere: inde ad iurgium. 	
interea aurum sibi clam mulier demit, dat mi ut auferam. 	
hoc est signi: ubi primum poterit, se illinc subducet scio. 	
	%Phaedria <Dorias> 	
Dum rus eo, coepi egomet mecum inter vias, 	
ita ut fit ubi quid in animost molestiae, 	630
aliam rem ex alia cogitare et ea omnia in 	
peiorem partem. quid opust verbis? dum haec puto, 	
praeterii inprudens villam. longe iam abieram 	
quom sensi: redeo rursum, male me vero habens. 	
ubi ad ipsum veni devorticulum, constiti: 	635
occepi mecum cogitare "hem biduom hic 	
manendumst soli sine ĭlla? quid tum postea? 	
nil est. quid nil? si non tangendi copiast, 	
eho ne videndi quidem erit? si illud non licet, 	
saltem hoc licebit. certe extrema linea 	640
amare haud nil est." villam praetereo sciens. 	
sed quid hŏc quod timida subito egreditur Pythias? 	
	%Pythias Dorias Phaedria 	
{PY.} Vbi ego ĭllum scelerosum misera atque inpium inveniam? aut ubi quaeram? 	
hoccin tam audax facinu' facere esse ausum! {PH.} perii: hoc quid sit vereor. 	
{PY.} quin etiam insuper scelu', postquam ludificatust virginem, 	645
vestem omnem miserae discidit, tum ipsam capillo conscidit. 	
{PH.} hem. {PY.} qui nunc si detur mihi, 	
ut ego unguibus facile illi in oculos involem venefico! 	
{PH.} nescioquid profecto absente nobis turbatumst domi. 	
adibo. quid ĭstuc? quid festinas? aut quem quaeri', Pythias? 	650
{PY.} ehĕm Phaedria, egŏn? quem quaeram? in' hinc quo dignu's cum donis tuis 	
tam lepidis? {PH.} quid ĭstuc est rei? 	
{PY.} rogas me? eunuchum quem dedisti nobis quas turbas dedit! 	
virginem quăm erae dono dederat miles, vitiavit. {PH.} quid ais? 	
{PY.} perii. {PH.} temulenta's. {PY.} utinam sic sint qui mihi male volunt! 	655
{DO.} au obsecro, mea Pythias, quod istuc nam monstrum fuit? 	
{PH.} insanis: quĭ ĭstuc facere eunuchu' potuit? {PY.} ego ĭllum nescio 	
qui fuerit; hoc quod fecit, res ipsa indicat. 	
virgo ipsa lacrumat neque, quom rogites, quid sit audet dicere. 	
ille autem bonu' vir nusquam apparet. etiam hoc misera suspicor, 	660
aliquid domo abeuntem abstulisse. {PH.} nequeo mirari satis 	
quŏ ille abire ignavo' possit longius, nisi si domum 	
forte ad nos rediit. {PY.} vise amabo num sit. {PH.} iam faxo scies.— 	
{DO.} perii, obsecro! tam infandum facinu', mea tu, ne audivi quidem. 	
{PY.} at pol ego amatores audieram mulierum esse <³eo>³s maxumos, 	665
sed nil potesse; verum miserae non in mentem venerat; 	
năm ĭllum aliquo conclusissem neque ĭlli commisissem virginem. 	
	%Phaedria Dorvs Pythias Dorias 	
{PH.} Exi foras, sceleste. at etiam restitas, 	
fugitive? prodi, male conciliate. {DO(RVS).} obsecro. {PH.} oh 	
illud vide, os ut sibi distorsit carnufex! 	670
quid hŭc tibi reditiost? quid vestis mutatio? 	
quid narras? paullum si cessassem, Pythias, 	
domi non offendissem, ita iăm ŏrnarat fugam. 	
{PY.} habĕn hominem, amabo? {PH.} quidni habeam? {PY.} o factum bene. 	
{DOR(IAS).} istuc pol vero benĕ. {PY.} ubĭst? {PH.} rogitas? non vides? 	675
{PY.} videam? obsecro quem? {PH.} hunc scilicet. {PY.} quis hic est homo? 	
{PH.} qui ad vos deductus hodiest. {PY.} hunc oculis suis 	
nostrarum numquam quisquam vidit, Phaedria. 	
{PH.} non vidit? {PY.} an tu hunc credidisti esse, obsecro, 	
ad nos deductum? {PH.} namque alium habui neminem. {PY.} au 	680
ne comparandus hi(c)quidem ad illumst: ille erat 	
honesta facie et liberali. {PH.} ita visus est 	
dudum, quia varia veste exornatus fuit. 	
nunc tibi videtur foedu', quia ĭllam non habet. 	
{PY.} tace obsecro: quasi vero paullum intersiet. 	685
ad nos deductus hodiest adulescentulus, 	
quem tu videre vero velles, Phaedria. 	
hic est vietu' vetu' veternosus senex, 	
colore mustelino. {PH.} hem quaĕ haĕc est fabula? 	
<³eo>³ rediges me ut quid egerim egomet nesciam? 	690
eho tu, emin ego te? {DO.} emisti. {PY.} iubĕ mi denuo 	
respondeat. {PH.} rogă. {PY.} venisti hodie ad nos? negat. 	
at ĭlle alter venit annos natu' sedecim, 	
quem secum adduxit Parmeno. {PH.} agedum hoc mi expedi 	
primum: istam quăm habes unde habes vestem? taces? 	695
monstrum homini', non dicturu's? {DO.} venit Chaerea. 	
{PH.} fraterne? {DO.} ita. {PH.} quandō? {DO.} hodie. {PH.} quam dudum? {DO.} modo. 	
{PH.} quicum? {DO.} cum Parmenone. {PH.} norasne <³eu>³m prius? 	
{DO.} non. [nec quis esset umquam audieram dicier.] 	
{PH.} unde igitur fratrem m<³eu>³m esse scibas? {DO.} Parmeno 	700
dicebat <³eu>³m essĕ. is dedit mi hanc. {PH.} occidi. 	
{DO.} m<³ea>³m ipse induit: post una ambo abierunt foras. 	
{PY.} iam sati' credi' sobriam esse me et nil mentitam tibi? 	
iam sati' certumst virginem vitiatam esse? {PH.} age nunc, belua, 	
credis huic quod dicat? {PY.} quid ĭsti credam? res ipsa indicat. 	705
{PH.} concede istuc paullulum: audin? etiam [nunc] paullulum: sat est. 	
dic dum hoc rursum: Chaerea t<³ua>³m vestem detraxit tibi? 	
{DO.} factum. {PH.} et east indutu'? {DO.} factum. {PH.} et pro te huc deductust? {DO.} ita. 	
{PH.} Iuppiter magne, o scelestum atque audacem hominem! {PY.} vae mihi: 	
etiam [nunc] non credes indignis nos esse inrisas modis? 	710
{PH.} mirum ni tu credas quod ĭste dicat. quid agam nescio. 	
heus negato rursum. possumne ego hodie ex te exsculpere 	
verum? vidistine fratrem Chaeream? {DO.} non. {PH.} non potest 	
sine malo fateri, video: sequere hac. modo ait modo negat. 	
ora me. {DO.} obsecro te vero, Phaedria. {PH.} ĭ ĭntro nunciam. 	715
{DO.} oiei. {PH.} alio pacto honeste quomodo hĭnc abeam nescio. 	
actumst, siquidem tu me hic etiam, nebulo, ludificabere.— 	
{PY.} Parmenoni' tam scio esse hanc tech<i>nam quam me vivere. 	
{DOR.} sic est. {PY.} inveniam pol hodie parem ubi referam gratiam. 	
sed nunc quid faciundum censes, Dorias? {DOR.} dĕ ĭstac rogas 	720
virgine? {PY.} ita, utrum taceam an praedicemne? {DOR.} tu pol, si sapis, 	
quod scis nescis neque de eunucho neque de vitio virginis. 	
hac re et te omni turba evolves et ĭlli gratum feceris. 	
id modo dic, abisse Dorum. {PY.} ita faciam. {DOR.} sed videon Chremen? 	
Thai' iam aderit. {PY.} quid ita? {DOR.} quia, quom inde abeo, iam tum occeperat 	725
turba inter eos. {PY.} tu aufer aurum hoc. ego scibo ex hoc quid siet. 	
	%Chremes Pythias 	
{CH.} Attat data hercle verba mihi sunt: vicit vinum quod bibi. 	
at dum accubabam quam videbar mi esse pulchre sobrius! 	
postquam surrexi neque pes neque mens sati' suom officium facit. 	
{PY.} Chreme. {CH.} quis est? ehĕm Pythias: vah quanto nunc formonsior 	730
videre mihi quam dudum! {PY.} certe tuquidem pol multo hilarior. 	
{CH.} verbum hercle hoc verum erit "sine Cerere et Libero friget Venus". 	
sed Thai' multŏ ante venit? {PY.} anne abiit iam a milite? 	
{CH.} iamdudum, aetatem. lites factae sunt inter eos maxumae. 	
{PY.} nil dixit tu ut sequerere sese? {CH.} nil, nisi abiens mi innuit. 	735
{PY.} eho nonne id sat erat? {CH.} at nescibam id dicere illam, nisi quia 	
correxit miles, quod ĭntellexi minu'; nam me extrusit foras. 	
sed ĕccam ipsam: miror ubi ego huic antevorterim. 	
	%Thais Chremes Pythias 	
{TH.} Credo equidem illum iam adfuturŭm esse, ut ĭllam [a me] eripiat: sine veniat. 	
atqui si illam digito attigerit uno, oculi ilico ecfodientur. 	740
usque adeo ego ĭlli(u)s ferre possum ineptiam et magnifica verba, 	
verba dum sint; verum enĭm si ad rem conferentur, vapulabit. 	
{CH.} Thais, ego iamdudum hic adsum. {TH.} o mi Chreme, te ipsum exspectabam. 	
scin tu turbam hanc propter tĕ ĕsse factam? et adeo ad te attinere hanc 	
omnem rem? {CH.} ad me? qui? quasi istuc . . {TH.} quia, dum tibi sororem studeo 	745
reddere ac restituere, haec atque hui(u)smodi sum multa passa. 	
{CH.} ubi east? {TH.} domi apŭd me. {CH.} hem. {TH.} quid est? 	
educta ita uti teque illaque dignumst. {CH.} quid ais? {TH.} id quod res est. 	
hanc tibi dono do neque repeto prŏ ĭlla quicquam abs te preti. 	
{CH.} et habetur et referetur, Thais, ita uti merita's gratia. 	750
{TH.} at enĭm cavĕ ne priu' quam hanc a me accipias amittas, Chreme; 	
nam haec east quam miles a me vi nunc ereptum venit. 	
abĭ tu, cistellam, Pythias, domo ecfer cum monumentis. 	
{CH.} vidĕn tu illum, Thais, . . {PY.} ubi sitast? {TH.} in risco: odiosa cessas. 	
{CH.} militem secum ad te quantas copias adducere? 	755
attat . . {TH.} num formidulosus obsecro es, mĭ homo? {CH.} apage sis: 	
egŏn formidulosu'? nemost hominum qui vivat minus. 	
{TH.} atqui ita opust. {CH.} ah metuo qualem tu me esse hominem existumes. 	
{TH.} immo hoc cogitato: quicum res tibist peregrinus est, 	
minu' potens quam tu, minu' notu', minus amicorum hic habens. 	760
{CH.} scio ĭstuc. sed tu quod cavere possis stultum admittere est. 	
malo ego nos prospicere quam hunc ulcisci accepta iniuria. 	
tŭ abi atque obsera ostium intu', dum egŏ hinc transcurro ad forum: 	
volo ego adesse hic advocatos nobis in turba hac. {TH.} mane. 	
{CH.} meliust. {TH.} manĕ. {CH.} omitte: iam adero. {TH.} nil opus est istis, Chreme. 	765
hoc modo dic, sororem illam t<³ua>³m esse et te parvam virginem 	
amisisse, nunc cognosse. signa ostende. {PY.} adsunt. {TH.} cape. 	
si vim faciet, in ius ducito hominem: intellextin? {CH.} probe. 	
{TH.} fac animo haec praesenti dicas. {CH.} faciam. {TH.} attolle pallium. 	
perii, huic ipsist opu' patrono, quem defensorem paro. 	770
	%Thraso Gnatho Sanga Chremes Thais 	
{THR.} Hancin ego ut contumeliam tam insignem in me accipiam, Gnatho? 	
mori me satiust. Simalio, Donax, Syrisce, sequimini. 	
primum aedis expugnabo. {GN.} recte. {THR.} virginem eripiam. {GN.} probe. 	
{THR.} male mulcabo ipsam. {GN.} pulchre. {THR.} in medium huc agmen cum vecti, Donax; 	
tu, Simalio, in sinistrum cornum; tu, Syrisce, in dexterum. 	775
cedo alios: ubi centuriost Sanga et manipulus furum? {SA.} eccum adest. 	
{THR.} quid ĭgnave? peniculon pugnare, qui istum huc portes, cogitas? 	
{SA.} egon? imperatoris virtutem noveram et vim militum; 	
sine sanguine hoc non posse fieri: quĭ ăbstergerem volnera? 	
{THR.} ubi alii? {GN.} qui malum "alii"? solu' Sannio servat domi. 	780
{THR.} tŭ hŏsce instrue; ego hĭc erŏ post principia: inde omnibus signum dabo. 	
{GN.} illuc est sapere: ut hosce instruxit, ipsu' sibi cavit loco. 	
{THR.} idem hoc iam Pyrru' factitavit. {CH.} vidĕn tu, Thais, quăm hĭc rem agit? 	
nimirum consilium illud rectumst de occludendis aedibus. 	
{TH.} sane quod tibi nunc vir videatur esse hic, nebulo magnus est: 	785
ne metuas. {THR.} quid videtur? {GN.} fundam tibi nunc nimi' vellem dari, 	
ut tu illos procul hinc ex occulto caederes: facerent fugam. 	
{THR.} sed ĕccam Thaidem ipsam video. {GN.} quam mox inruimus? {THR.} mane: 	
omnia prius experiri quam armis sapientem decet. 	
qui scis an quae iubeam sine vi faciat? {GN.} di vostram fidem, 	790
quantist sapere! numquam accedo quin abs te abeam doctior. 	
{THR.} Thai', primum hoc mihi responde: quom tibi do istam virginem, 	
dixtin hos dies mihi soli dare te? {TH.} quid tum postea? 	
{THR.} rogitas? quae mi ante oculos coram amatorem adduxti tuom . . 	
{TH.} quid cum illoc agas? {THR.} et cŭm eo clam te subduxti mihi? 	795
{TH.} lubuit. {THR.} Pamphilam ergo huc redde, nisi vi mavis eripi. 	
{CH.} tibi ĭllam reddat aut tu eăm tangas, omnium . . ? {GN.} ah quid agis? tace. 	
{THR.} quid tu tibi vis? ego non tangam meăm? {CH.} tuam autem, furcifer? 	
{GN.} cavĕ sis: nescis quoi maledicas nunc viro. {CH.} non tu hinc abis? 	
scin tu ut tibi res se habeat? si quicquam hodie hic turbae coeperis, 	800
faciam ut hui(u)s loci di<³ei>³que meĭque semper memineris. 	
{GN.} miseret t<³ui>³ me qui hunc tantum hominem facias inimicum tibi. 	
{CH.} diminuam ego caput tuum hodie, nisi abĭs. {GN.} <³ai>³n vero, canis? 	
sicin agis? {THR.} quis tŭ homo es? quid tibi vis? quid cum illa r<³ei>³ tibist? 	
{CH.} scibi': principio <³ea>³m esse dico liberam. {THR.} hem. {CH.} civem Atticam. {THR.} hui. 	805
{CH.} m<³ea>³m sororem. {THR.} os durum. {CH.} miles, nunc adeo edico tibi 	
ne vim facias ullam in illam. Thais, ego eo ad Sophronam 	
nutricem, ut eam adducam et signa ostendam haec. {THR.} tun me prohibeas 	
meăm ne tangam? {CH.} prohibebo inquam. {GN.} audin tu? hic furti se adligat: 	
sat[is] hŏc tibist. {THR.} idem hoc tu [ais], Thai'? {TH.} quaere qui respondeat.— 	810
{THR.} quid nunc agimu'? {GN.} quin redeamu': iam haec tibi aderit supplicans 	
ultro. {THR.} credin? {GN.} immo certe: novi ingenium mulierum: 	
nolunt ubi velis, ubi nolis cupiunt ultro. {THR.} bene putas. 	
{GN.} iam dimitto exercitum? {THR.} ubi vis. {GN.} Sanga, ita ut fortis decet 	
milites, domi focique fac vicissim ut memineris. 	815
{SA.} iamdudum animus est in patinis. {GN.} frugi es. {THR.} vos me hac sequimini. 	
	%ACTVS V 	
	%Thais Pythias 	
{TH.} Pergin, scelesta, mecum perplexe loqui? 	817
"sciŏ nescio abiit audivi, ego non adfui." 	
non tu istuc mihi dictura aperte es quidquid est? 	
virgo conscissa veste lacrumans opticet; 	820
eunuchus abiit: quăm ŏb rem? [aut] quid factumst? taces? 	
{PY.} quid tibi ego dicam misera? illum eunuchum negant 	
fuisse. {TH.} quis fuit igitur? {PY.} iste Chaerea. 	
{TH.} qui Chaerea? {PY.} iste ephebu' frater Phaedriae. 	
{TH.} quid ais, venefica? {PY.} atqui certe comperi. 	825
{TH.} quid is obsecro ad nos? quăm ŏb rem adductust? {PY.} nescio; 	
nisi amasse credo Pamphilam. {TH.} hem misera occidi, 	
infelix, siquidem tu istaec vera praedicas. 	
num id lacrumat virgo? {PY.} id opinor. {TH.} quid ais, sacrilega? 	
istucine interminata sum hinc abiens tibi? 	830
{PY.} quid facerem? ita ut tu iusti, soli creditast. 	
{TH.} scelesta, ovem lupŏ commisisti. dispudet 	
sic mihi data esse verba. quid ĭlluc hominis est? 	
{PY.} era mea, tace tace obsecro, salvae sumus: 	
habemus hominem ipsum. {TH.} ubi is est? {PY.} em ad sinist<e>ram. 	835
vidĕn? {TH.} video. {PY.} conprendi iube, quantum potest. 	
{TH.} quid ĭllo faciemu', stulta? {PY.} quid facias, rogas? 	
vide amabo, si non, quom aspicias, os inpudens 	
videtur! non est? tum quae ei(u)s confidentiast! 	
	%Chaerea Thais Pythias 	
{CH.} Apud Antiphonem uterque, mater et pater, 	840
quasi dedita opera domi erant, ut nullo modo 	
intro ire possem quin viderent me. interim 	
dum ante ostium sto, notu' mihi quidam obviam 	
venit. ubi vidi, ego me in pedes quantum queo 	
in angiportum quoddam desertum, inde item 	845
in aliud, inde in aliud: ita miserrimus 	
fui fugitando nequi' me cognosceret. 	
sed estne haec Thai' quam video? ipsast. haereo 	
quid faciam. quid mea autem? quid faciet mihi? 	
{TH.} adeamu'. bone vir Dore, salve: dic mihi, 	850
aufugistin? {CH.} era, factum. {TH.} satine id tibi placet? 	
{CH.} non. {TH.} credin te inpune habiturum? {CH.} unam hanc noxiam 	
amitte: si aliam admisero umquam, occidito. 	
{TH.} num m<³ea>³m saevitiam veritus es? {CH.} non. {TH.} quid igitur? 	
{CH.} hanc metui ne me criminaretur tibi. 	855
{TH.} quid feceras? {CH.} paullum quiddam. {PY.} eho "paullum", inpudens? 	
an paullum hoc esse tibi videtur, virginem 	
vitiare civem? {CH.} conservam esse credidi. 	
{PY.} conservam! vix me contineo quin involem in 	
capillum, monstrum: etiam ultro derisum advenit. 	860
{TH.} abĭn hinc, insana? {PY.} quid ita? vero debeam, 	
credo, isti quicquam furcifero si id fecerim; 	
praesertim quom se servom fateatur tuom. 	
{TH.} missa haec faciamu'. non te dignum, Chaerea, 	
fecisti; nam si ego digna hac contumelia 	865
sum maxume, at tŭ ĭndignu' qui faceres tamen. 	
neque edepol quid nunc consili capiam scio 	
de virgine istac: ita conturbasti mihi 	
rationes omnis, ut eam non possim suis 	
ita ut aequom fuerat atque ut studui tradere, 	870
ut solidum parerem hoc mi beneficium, Chaerea. 	
{CH.} at nunc de(h)inc spero aeternam inter nos gratiam 	
fore, Thai'. saepe ex hui(u)smodi re quapiam et 	
malo principio magna familiaritas 	
conflatast. quid si hoc quispiam voluit deus? 	875
{TH.} equidem pol in eam partem accipioque et volo. 	
{CH.} immo ita quaeso. unum hoc scito, contumeliae 	
me non fecisse causa, sed amoris. {TH.} scio, 	
et pol propterea mage nunc ignosco tibi. 	
non adeo inhumano ingenio sum, Chaerea, 	880
neque ita inperita ut quid amor valeat nesciam. 	
{CH.} te quoque iam, Thais, ita me di bene ament, amo. 	
{PY.} tum pol tibi ab ĭstoc, era, cavendum intellego. 	
{CH.} non ausim. {PY.} nil tibi quicquam credo. {TH.} desinas. 	
{CH.} nunc ego te in hac re mi oro ut adiutrix sies, 	885
ego me tuae commendo et committo fide[i], 	
te mihi patronam capio, Thai', te obsecro: 	
emoriar si non hanc uxorem duxero. 	
{TH.} tamĕn si pater . . ? {CH.} quid? ah volet, certo scio, 	
civis modo haec sit. {TH.} paullulum opperirier 	890
si vis, iam frater ipse hic aderit virginis; 	
nutricem accersitum iĭt quae illam aluit parvolam: 	
in cognoscendo tute ipse aderi', Chaerea. 	
{CH.} ego vero maneo. {TH.} vin interea, dum venit, 	
domi opperiamur potiu' quam hic ante ostium? 	895
{CH.} immo percupio. {PY.} quam tu rem actura obsecro es? 	
{TH.} nam quid ita? {PY.} rogitas? hunc tu in aedis cogitas 	
recipere posthac? {TH.} quor non? {PY.} crede hoc m<³eae>³ fide[i], 	
dabit hic pugnam aliquam denuo. {TH.} au tace obsecro. 	
{PY.} parum perspexisse ei(u)s videre audaciam. 	900
{CH.} non faciam, Pythias. {PY.} non credo, Chaerea, 	
nisi si commissum non erit. {CH.} quin, Pythias, 	
tu me servato. {PY.} neque pol servandum tibi 	
quicquam dare ausim neque te servare: apage te. 	
{TH.} adĕst optume ipse frater. {CH.} perii hercle: obsecro 	905
abeamus intro, Thais: nolo me in via 	
cum hac veste videat. {TH.} quăm ŏb rem tandem? an quia pudet? 	
{CH.} id ipsum. {PY.} id ipsum? virgo vero! {TH.} i prae, sequor. 	
tŭ ĭstic mane ut Chremem intro ducas, Pythias. 	
	%Pythias Chremes Sophrona 	
{PY.} Quid, quid venire in mentem nunc possit mihi, 	910
quidnam qui referam sacrilego illi gratiam 	
qui hunc suppos<i>vit nobis? {CH.} movĕ vero ocius 	
te nutrix. {SO.}  moveo. {CH.} video, sed nil promoves. 	
{PY.} iamne ostendisti signa nutrici? {CH.} omnia. 	
{PY.} amabo, quid ait? cognoscitne? {CH.} ac memoriter. 	915
{PY.} probe edepol narras; năm ĭlli faveo virgini. 	
ite intro: iamdudum era vos exspectat domi.— 	
virum bonum eccum Parmenonem incedere 	
video: vide ut otiosus it! si dis placet, 	
spero me habere qui hunc meo excruciem modo. 	920
ibo intro de cognitione ut certum sciam: 	
post exibo atque hunc perterrebo sacrilegum. 	
	%Parmeno Pythias 	
{PA.} Reviso quidnam Chaerea hic rerum gerat. 	
quod si astu rem tractavit, di vostram fidem, 	
quantam et quam veram laudem capiet Parmeno! 	925
nam ut mittam quod ei amorem difficillimum et 	
carissimum, a meretrice avara virginem 	
quăm amabat, eăm confeci sine molestia 	
sine sumptu et sine dispendio: tum hoc alterum, 	
id verost quod ego mi puto palmarium, 	930
me repperisse quo modo adulescentulus 	
meretricum ingenia et mores posset noscere 	
mature, ut quom cognorit perpetuo oderit. 	
quae dum foris sunt nil videtur mundius, 	
nec mage compositum quicquam nec magis elegans 	935
quae cŭm amatore quom cenant ligurriunt. 	
harum videre inluviem sordes inopiam, 	
quam inhonestae solae sint domi atque avidae cibi, 	
quo pacto ex iure hesterno panem atrum vorent, 	
nosse omnia haec salus est adulescentulis. 	940
{PY.} ego pol te prŏ ĭstis dictis et factis, scelus, 	
ulciscar, ut ne inpune in nos inluseris. 	
pro deum fidĕm, facinu' foedum! ŏ ĭnfelicem adulescentulum! 	
o scelestum Parmenonem, qui istum huc adduxit! {PA.} quid est? 	
{PY.} miseret me: itaque ut ne viderem, misera huc ecfugi foras. 	945
quae futura exempla dicunt in ĭllum indigna! {PA.} o Iuppiter, 	
quaĕ ĭllaec turbast? numnam ego perii? adibo. quid ĭstuc, Pythias? 	
quid ais? in quĕm ĕxempla fient? {PY.} rogitas, audacissime? 	
perdidisti istum quem adduxti pro eunucho adulescentulum, 	
dum studes dare verba nobis. {PA.} quid ita? aut quid factumst? cedo. 	950
{PY.} dicam: virginem istam, Thaidi hodie quae dono datast, 	
scis eam hinc civem esse? et fratrĕm ei(u)s [esse] adprime nobilem? 	
{PA.} nescio. {PY.} atqui sic inventast: eam istic vitiavit miser. 	
ille ubi id rescivit factum frater violentissimus 	
{PA.} quidnam fecit? {PY.} conligavit primum eum miseris modis. 	955
{PA.} hem 	955a
conligavit? {PY.} atque quidem orante ut ne id faceret Thaide. 	956
{PA.} quid ais? {PY.} nunc minatur porro sese id quod moechis solet: 	
quod ego numquam vidi fieri neque velim. {PA.} quă aŭdacia 	
tantum facinus audet? {PY.} quid ita "tantum"? {PA.} an non tibi hŏc maxumumst? 	
quis homo pro moecho umquam vidit in domo meretricia 	960
prendi quemquam? {PY.} nescio. {PA.} at ne hoc nesciatis, Pythias: 	
dico edico vobis nostrum esse illum erilem filium. {PY.} hem 	
obsecro, an is est? {PA.} nequam in illum Thai' vim fieri sinat! 	
atque adeo autem quor non egomet intro eo? {PY.} vidĕ, Parmeno, 	
quid agas, ne neque illi prosis et tu pereas; nam hoc putant 	965
quidquid factumst ex tĕ ĕsse ortum. {PA.} quid igitur faciam miser? 	
quidve incipiam? ecce autem video rure redeuntem senem. 	
dicam huic an non? ei dicam hercle; etsi mihi magnum malum 	
sciŏ paratum; sed necessest huic ut subveniat. {PY.} sapis. 	
ego abeo intro: tŭ ĭsti narra omne[m] ordine[m] ut factum siet. 	970
	%Senex Parmeno 	
{SE.} Ex m<³eo>³ propinquo rure hoc capio commodi: 	
neque agri neque urbis odium me umquam percipit. 	
ubi satias coepit fieri commuto locum. 	
sed ĕstne ille noster Parmeno? et certe ipsus est. 	
quem praestolare, Parmeno, hic ante ostium? 	975
{PA.} quis homost? ehĕm salvom te advenire, ere, gaudeo. 	
{SE.} quem praestolare? {PA.} perii: lingua haeret metu. {SE.} hem 	
quid est? quid trepidas? satine salve? dic mihi. 	
{PA.} ere, primum te arbitrari [id] quod res est velim: 	
quidquid hŭiu' factumst, culpa non factumst mea. 	980
{SE.} quid? {PA.} recte sane interrogasti: oportuit 	
rem praenarrasse me. emit quendam Phaedria 	
eunuchum quem dono huic daret. {SE.} quoi? {PA.} Thaidi. 	
{SE.} emit? perii hercle. quanti? {PA.} viginti minis. 	
{SE.} actumst. {PA.} tum quandam fidicinam amat hic Chaerea. 	985
{SE.} hem quid? amat? an scit ill' iam quid meretrix siet? 	
an in astu venit? aliud ex alio malum! 	
{PA.} ere, ne me spectes: mĕ ĭnpulsore haec non facit. 	
{SE.} omitte de te dicere. ego te, furcifer, 	
si vivo . . ! sed ĭstuc quidquid est primum expedi. 	990
{PA.} is prŏ ĭllo eunucho ad Thaidem hanc deductus est. 	
{SE.} pro eunuchon? {PA.} sic est. hunc pro moecho postea 	
conprendere intus et constrinxere. {SE.} occidi. 	
{PA.} audaciam meretricum specta. {SE.} numquid est 	
aliud mali damnive quod non dixeris 	995
relicuom? {PA.} tantumst. {SE.} cesso huc intro rumpere?— 	
{PA.} non dubiumst quin mi magnum ex hac re sit malum; 	
nisi, quia necessu' fuit hoc facere, id gaudeo 	
propter me hisce aliquid esse eventurum mali. 	
nam iamdiu aliquam causam quaerebat senex 	1000
quam ob rem insigne aliquid faceret îs: nunc repperit. 	
	%Pythias Parmeno 	
{PY.} Numquam edepol quicquam iamdiu quod mage vellem evenire 	
mi evenit quam quod modo senex intro ad nos venit errans. 	
mihi solae ridiculo fuit quae quid timeret scibam. 	
{PA.} quid hŏc autemst? {PY.} nunc id prodeo ut conveniam Parmenonem. 	1005
sed ubi obsecro est? {PA.} me quaerit haec. {PY.} atque eccum video: adibo. 	
{PA.} quid est, inepta? quid tibi vis? quid rides? pergin? {PY.} perii: 	
defessa iam sum misera te ridendo. {PA.} quid ita? {PY.} rogitas? 	
numquam pol hominem stultiorem vidi nec videbo. ah 	
non possum sati' narrare quos ludos praebueris intus 	1010
[de sene quem fecisti ingredi pulsantem ut<i> senes solent]. 	1010a
at etiam primo callidum et disertum credidi hominem. 	1011
quid? ilicone credere ea quae dixi oportuit te? 	
an paenitebat flagiti, te auctore quod fecisset 	
adulescens, ni miserum insupēr etiam patri indicares? 	
nam quid ĭlli credis animi tum fuisse, ubi vestem vidit 	1015
illam esse eum indutum pater? quid ĕst? iam scis te perisse? 	
{PA.} ehem quid dixti, pessuma? an mentita es? etiam rides? 	
ităn lepidum tibi visumst, scelus, nos inridere? {PY.} nimium. 	
{PA.} siquidem istuc inpune habueris . . ! {PY.} verum? {PA.} reddam hercle. {PY.} credo: 	
sed in diem istuc, Parmeno, est fortasse quod minare. 	1020
tu iam pendebi' qui stultum adulescentulum nobilitas 	
flagitiis et eundem indicas: uterque in te exempla edent. 	
{PA.} nullus sum. {PY.} hic pro illo munerē tibi honos est habitus: abeo. 	
{PA.} egomet meo indicio miser quasi sorex hodie perii. 	
	%Gnatho Thraso Parmeno 	
{GN.} Quid nunc? qua spe aut quo consilio huc imu'? quid coeptas, Thraso? 	1025
{TH.} egone? ut Thaidi me dedam et faciam quod iubeat. {GN.} quid est? 	
{TH.} qui minu' quam Hercules servivit Omphalae? {GN.} exemplum placet. 	
(utinam tibi conmitigari videam sandalio caput!) 	
sed fores crepuerunt ab ea. {TH.} perii: quid hŏc autemst mali? 	
hunc ego numquam videram etiam: quidnam hic properans prosilit? 	1030
	%Chaerea Parmeno Gnatho Thraso 	
{CH.} O populares, ecqui' me hodie vivit fortunatior? 	
nemo hercle quisquam; nam in me plane di potestatem suam 	
omnem ostendere quoi tam subito tot congruerint commoda. 	
{PA.} quid hĭc laetus est? {CH.} o Parmeno mi, o m<³ea>³rum volŭptatum omnium 	
inventor inceptor perfector, scis me in quibu' sim gaudiis? 	1035
scis Pamphilam m<³ea>³m inventam civem? {PA.} audivi. {CH.} scis sponsam mihi? 	
{PA.} bene, ita me dĭ ament, factum. {GN.} audin tu, hic quid ait? {CH.} tum autem Phaedriae 	
m<³eo>³ fratri gaudeo esse amorem omnem in tranquillo: unast domus; 	
Thais patri se commendavit, in clientelam et fidem 	
nobis dedit se. {PA.} fratris igitur Thai' totast? {CH.} scilicet. 	1040
{PA.} iam hoc aliud est quod gaudeamu': miles pelletur foras. 	
{CH.} tu frater ubi ubi est fac quam primum haec audiat. {PA.} visam domum.— 	
{TH.} numquid, Gnatho, tu dubitas quin ego nunc perpetuo perierim? 	
{GN.} sine dubio opinor. {CH.} quid commemorem primum aut laudem maxume? 	
illumne qui mihi dedĭt consilium ut facerem, an me qui id ausu' sim 	1045
incipere, an fortunam conlaudem quae gubernatrix fuit, 	
quae tot res tantas tam opportune in unum conclusit diem, 	
an m<³ei>³ patris festivitatem et facilitatem? o Iuppiter, 	
serva obsecro haec bona nobis! 	
	%Phaedria Chaerea Thraso Gnatho 	
       {PH.} Di vostram fidem, incredibilia 	
Parmeno modo quae narravit. sed ubist frater? {CH.} praesto adest. 	1050
{PH.} gaudeo. {CH.} sati' credo. nil est Thaide hac, frater, tua 	
digniu' quod ametur: ita nostrae omnist fautrix familiae. {PH.} hui 	
mihi ĭllam laudas? {TH.} perii, quanto minu' sp<³ei>³ 'st tanto magis amo. 	
obsecro, Gnatho, in te spes est. {GN.} quid vis faciam? {TH.} perfice hoc 	
precibu' pretio ut haeream in parte aliqua tandem apŭd Thaidem. 	1055
{GN.} difficilest. {TH.} siquid conlubitum, novi te. hoc si feceris, 	
quodvis donum praemium a me optato: id optatum auferes. 	
{GN.} itane? {TH.} sic erit. {GN.} si efficio hoc, postulo ut mihi tua domus 	
te praesente absente pateat, invocato ut sit locus 	
semper. {TH.} do fidem futurum. {GN.} adcingar. {PH.} quĕm ego hic audio? 	1060
o Thraso. {TH.} salvete. {PH.} tu fortasse quae facta hic sient 	
nescis. {TH.} sciŏ. {PH.} quor te ergo in his ego conspicor regionibus? 	
{TH.} vobis fretu'. {PH.} scin quam fretu'? miles, edico tibi, 	
si te in platea offendero hac post umquam, quod dicas mihi 	
"alium quaerebam, iter hac habui": periisti. {GN.} heia haud sic decet. 	1065
{PH.} dictumst. {TH.} non cognosco vostrum tam superbum . . {PH.} sic ago. 	
{GN.} prius audite paucis: quod quom dixero, si placuerit, 	
facitote. {CH.} audiamu'. {GN.} tu concede paullum istuc, Thraso. 	
principio ego vos ambos credere hoc mihi vehementer velim, 	
mĕ hŭiu' quidquid facio id facere maxume causa mea; 	1070
verum sĭ idem vobis prodest, vos non facere inscitiast. 	
{PH.} quid id est? {GN.} militem rivalem ego recipiundum censeo. {PH.} hem 	
recipiundum? {GN.} cogita modo: tu hercle cŭm ĭlla, Phaedria, 	
ut lubenter vivis (etenim bene lubenter victitas), 	
quod des paullumst et necessest multum accipere Thaidem. 	1075
ut tuo amori suppeditare possit sine sumptu tuo ad 	
omnia haec, magis opportunu' nec magis ex usu tuo 	
nemost. principio et habet quod det et dat nemo largius. 	
fatuos est, insulsu' tardu', stertit noctes et dies: 	
neque ĭstum metuas nĕ amet mulier: facile pellas ubi velis. 	1080
{CH.} quid agimus? {GN.} praeterea hoc etiam, quod ego vel primum puto, 	
accipit homo nemo meliu' prorsu' neque prolixius. 	
{CH.} mirum nĭ ĭlloc homine quoquo pacto opust. {PH.} idem ego arbitror. 	
{GN.} recte facitis. unum etiam hoc vos oro, ut mĕ ĭn vostrum gregem 	
recipiati': sati' diu hoc iam saxum vorso. {PH.} recipimus. 	1085
{CH.} ac lubenter. {GN.} at ego prŏ ĭstoc, Phaedria et tu Chaerea, 	
hunc comedendum vobis propino et deridendum. {CH.} placet. 	
{PH.} dignus est. {GN.} Thraso, ubi vis accede. {TH.} obsecro te, quid agimus? 	
{GN.} quid? ĭsti te ignorabant: postquam îs mores ostendi tuos 	
et conlaudavi secundum facta et virtutes tuas, 	1090
impetravi. {TH.} bene fecisti: gratiam habeo maxumam. 	
numquam etiam fui usquam quin me omnes amarent plurimum. 	
{GN.} dixin ego in hŏc esse vobis Atticam elegantiam? 	
{PH.} nil praeter promissum est. ite hac. {CANTOR.} vos valete et plaudite! 	

	@Publius Terentius Afer	Phormio	verse
	%PHORMIO 	
	%PROLOGVS 	
Postquam poeta vetu' poetam non potest 	1
retrahere a studio et transdere hominem in otium, 	
maledictis deterrere ne scribat parat; 	
qui ita dictitat, quas ante hic fecit fabulas 	
tenui esse oratione et scriptura levi: 	5
quia nusquam insanum scripsit adulescentulum 	
cervam videre fugere et sectari canes 	
et eam plorare, orare ut subveniat sibi. 	
quod si intellegeret, quom stetit olim nova, 	
actoris opera mage stetisse quam sua, 	10
minu' multo audacter quam nunc laedit laederet 	
[et mage placerent quas fecisset fabulas]. 	11a
nunc siquis est qui hoc dicat aut sic cogitet: 	12
"vetu' si poeta non lacessisset prior, 	
nullum invenire prologum po[tui]sset novos 	
quem diceret, nisi haberet cui male diceret," 	15
is sibi responsum hoc habeat, in medio omnibus 	
palmam esse positam qui artem tractent musicam. 	
ille ad famem hunc a studio studuit reicere: 	
hic respondere voluit, non lacessere. 	
benedictis si certasset, audisset bene: 	20
quod ab ĭllo adlatumst, sibi ĕsse rellatum putet. 	
de ĭllo iam finem faciam dicundi mihi, 	
peccandi quom ipse de se finem non facit. 	
nunc quid velim animum attendite: adporto novam 	
Epidicazomenon quam vocant comoediam 	25
Graeci, Latini Phormionem nominant 	
quia primas partis quĭ aget is erit Phormio 	
parasitu', per quem res geretur maxume 	
voluntas vostra si ad poetam accesserit. 	
date operam, adeste aequo animo per silentium, 	30
ne simili utamur fortuna atque usi sumus 	
quom per tumultum noster grex motus locost: 	
quem actori' virtus nobis restituit locum 	
bonitasque vostra adiutans atque aequanimitas. 	
	%ACTVS I 	
	%Davos 	
Amicu' summu' meus et popularis Geta 	35
heri ad me venit. erat <³ei>³ de ratiuncula 	
iampridem apud me relicuom pauxillulum 	
nummorum: id ut conficerem. confeci: adfero. 	
năm erilem filium eiu' duxisse audio 	
uxorem: <³ei>³ credo munus hoc conraditur. 	40
quăm inique comparatumst, î qui minus habent 	
ut semper aliquid addant ditioribus! 	
quod ĭlle unciatim vix de demenso suo 	
suom defrudans genium conpersit miser, 	
id ĭlla univorsum abripiet, haud existumans 	45
quanto labore partum. porro autem Geta 	
ferietur alio munere ubi era pepererit; 	
porro autem alio ubi erit puero natalis dies; 	
ubi initiabunt. omne hoc mater auferet: 	
puĕr causa erit mittundi. sed videon Getam? 	50
	%Geta Davos 	
{GE.} Siquis me quaeret rufu' . . {DA.} praestost, desine. {GE.} oh 	
at ego obviam conabar tibi, Dave. {DA.} accipe, em: 	
lectumst; conveniet numeru' quantum debui. 	
{GE.} amo te et non neglexisse habeo gratiam. 	
{DA.} praesertim ut nunc sunt mores: adeo res redît: 	55
siquis quid reddit magna habendast gratia. 	
sed quid tu es tristis? {GE.} egone? nescis quŏ ĭn metu et 	
quanto in periclo simu'! {DA.} quid ĭstuc est? {GE.} scies, 	
modo ut tacere possis. {DA.} abĭ sis, insciens: 	
quoi(u)s tu fidem in pecunia perspexeris, 	60
verere verba <³ei>³ credere, ubi quid mihi lucrist 	
te fallere? {GE.} ergo ausculta. {DA.} hanc operam tibi dico. 	
{GE.} seni' nostri, Dave, fratrem maiorem Chremem 	
nostin? {DA.} quidni? {GE.} quid? eiu' gnatum Phaedriam? 	
{DA.} tam quam te. {GE.} evenit senibus ambobus simul 	65
iter illi in Lemnum ut esset, nostro in Ciliciam 	
ad hospitem antiquom. is senem per epistulas 	
pellexit modo non montis auri pollicens. 	
{DA.} quoi tanta erat res et supererat? {GE.} desinas: 	
sic est ingenium. {DA.} oh regem mĕ ĕsse oportuit! 	70
{GE.} abeuntes ambo hic tum senes me filiis 	
relinquont quasi magistrum. {DA.} o Geta, provinciam 	
cepisti duram. {GE.} mi usu venit, hoc scio: 	
memini relinqui me deo irato meo. 	
coepi advorsari primo: quid verbis opust? 	75
seni fideli' dum sum scapulas perdidi. 	
{DA.} venere in mentem mi istaec: "namque inscitiast 	
advorsu' stimulum calces." {GE.} coepi îs omnia 	
facere, obsequi quae vellent. {DA.} scisti uti foro. 	
{GE.} noster mali nil quicquam primo; hic Phaedria 	80
continuo quandam nactus est puellulam 	
citharistriam, hanc ardere coepit perdite. 	
ea serviebat lenoni inpurissimo, 	
neque quod daretur quicquam; id curarant patres. 	
restabat aliud nil nisi oculos pascere, 	85
sectari, in ludum ducere et redducere. 	
nos otiosi operam dabamus Phaedriae. 	
in quo haec discebat ludo, exadvorsum ilico 	
tonstrina erat quaedam: hic solebamus fere 	
plerumque eam opperiri dum inde iret domum. 	90
interea dum sedemus illi, intervenit 	
adulescens quidam lacrumans. nos mirarier: 	
rogamu' quid sit. "numquam aeque" inquit "ac modo 	
paupertas mihi onu' visumst et miserum et grave. 	
modo quandam vidi virginem hic viciniae 	95
miseram s<³ua>³m matrem lamentari mortuam. 	
ea sita erat exadvorsum neque ĭlli benivolus 	
neque notu' neque vicinus extra unam aniculam 	
quisquam aderat qui adiutaret funu': miseritumst. 	
virgo ipsa facie egregia." quid verbis opust? 	100
commorat omnis nos. ibi continuo Antipho 	
"voltisne eamu' visere?" alius "censeo: 	
eamu': duc nos sodes." imus venimus 	
videmu'. virgo pulchra, et quo mage diceres, 	
nil aderat adiumenti ad pulchritudinem: 	105
capillu' passu', nudu' pes, ipsa horrida, 	
lacrumae, vestitu' turpis: ut, ni vis boni 	
in ipsa inesset forma, haec formam exstinguerent. 	
ill' quĭ ĭllam amabat fidicinam tantummodo 	
"satis" inquit "scitast"; noster vero . . {DA.} iam scio: 	110
amare coepit. {GE.} scin quam? quŏ ĕvadat vide. 	
postridie ad anum recta pergit: obsecrat 	
ut sibi ĕiu' faciat copiam. illa enĭm se negat 	
neque eum aequom facere ait: illam civem esse Atticam, 	
bonam bonis prognatam: sĭ ŭxorem velit, 	115
lege id licere facere: sin aliter, negat. 	
noster quid ageret nescire: et ĭllam ducere 	
cupiebat et metuebat absentem patrem. 	
{DA.} non, si redisset, <³ei>³ pater veniam daret? 	
{GE.} ille indotatam virginem atque ignobilem 	120
daret illi? numquam faceret. {DA.} quid fit denique? 	
{GE.} quid fiat? est parasitu' quidam Phormio, 	
homo confidens: quĭ ĭllum di omnes perduint! 	
{DA.} quid ĭs fecit? {GE.} hoc consilium quod dicam dedit: 	
"lex est ut orbae, qui sint genere proxumi, 	125
îs nubant, et ĭllos ducere eadem haec lex iubet. 	
ego te cognatum dicam et tibi scribam dicam; 	
paternum amicum me adsimulabo virginis: 	
ad iudices veniemu': qui fuerit pater, 	
quae mater, qui cognata tibi sit, omnia haec 	130
confingam, quod erit mihi bonum atque commodum; 	
quom tu horum nil refelles vincam scilicet: 	
pater aderit: mihi paratae lites: quid mea? 	
illa quidem nostra erit." {DA.} iocularem audaciam! 	
{GE.} persuasit homini: factumst: ventumst: vincimur: 	135
duxit. {DA.} quid narras? {GE.} hoc quod audis. {DA.} o Geta, 	
quid te futurumst? {GE.} nescio hercle; unum hoc scio, 	
quod fors feret feremus aequo animo. {DA.} placet: 	
em ĭstuc virist officium. {GE.} in mĕ ŏmni' spes mihist. 	
{DA.} laudo. {GE.} ad precatorem adeam credo qui mihi 	140
sic oret: "nunc amitte quaeso hunc; ceterum 	
posthac si quicquam, nil precor." tantummodo 	
non addit: "ubi ego hinc abiero, vel ŏccidito." 	
{DA.} quid paedagogus ille qui citharistriam, 	
quid r<³ei>³ gerit? {GE.} sic, tenuiter. {DA.} non multum habet 	145
quod det fortassĕ? {GE.} immo nil nisi spem meram. 	
{DA.} pater ei(u)s rediit an non? {GE.} nondum. {DA.} quid? senem 	
quoad exspectati' vostrum? {GE.} non certum scio, 	
sed epistulam ab eo adlatam esse audivi modo 	
et ăd portitores esse delatam: hanc petam. 	150
{DA.} numquid, Geta, aliud me vis? {GE.} ut bene sit tibi. 	
puer, heus. nemon hoc prodit? cape, dă hŏc Dorcio. 	
	%Antipho Phaedria 	
{AN.} Adeon rem redisse ut qui mi consultum optume velit esse, 	
Phaedria, patrem ut extimescam ubi ĭn mentem ei(u)s adventi venit! 	
quod ni f<³ui>³ssem incogitans, ita eum exspectarem ut par fuit. 	155
{PH.} quid ĭstuc [est]? {AN.} rogitas, qui tam audaci' facinori' mihi conscius sis? 	
quod utinam ne Phormioni id suadere in mentem incidisset 	
neu me cupidum eo inpulisset, quod mihi principiumst mali! 	
non potitus essem: f<³ui>³sset tŭm ĭllos mi aegre aliquot dies, 	
at non cotidiana cura haec angeret animum, {PH.} audio. 	160
{AN.} dŭm ĕxspecto quam mox veniat qui adimat hanc mi consuetudinem. 	
{PH.} aliis quia defit quod amant aegrest; tibi quia superest dolet: 	
amore abundas, Antipho. 	
nam tua quidem hercle certo vita haec expetenda optandaque est. 	
ita me di bene ament ut mihi liceat tam diu quod amo frui, 	165
iam depecisci morte cupio: tu conicito cetera, 	
quid ego ĕx hac inopia nunc capiam et quid tŭ ĕx ista copia, 	
ut ne addam quod sine sumptu ingenuam, liberalem nactus es, 	
quod habes, ita ut voluisti, uxorem sine mala fama palam: 	
beatu', ni unum desit, animu' qui modeste istaec ferat. 	170
quod si tibi res sit cum eŏ lenone quo mihist tum sentias. 	
ita plerique ingenio sumus omnes: nostri nosmet paenitet. 	
{AN.} at tu mihi contra nunc videre fortunatus, Phaedria, 	
quoi de integro est potestas etiam consulendi quid velis: 	
retinere amare amittere; ego in eum incidi infelix locum 	175
ut neque mihi [ei(u)s] sit amittendi nec retinendi copia. 	
sed quid hŏc est? videon ego Getam currentem huc advenire? 	
is ĕst ipsus. ei, timeo miser quăm hĭc mihi nunc nuntiet rem. 	
	%Geta Antipho Phaedria 	
{GE.} Nullus es, Geta, nisi iam aliquod tibi consilium celere reperis, 	
ita nunc inparatum subito tanta te inpendent mala; 	180
quae neque uti devitem scio neque quo modo me inde extraham, 	
quae si non astu providentur me aut erum pessum dabunt; 	181a
nam non potest celari nostra diutius iam audacia. 	182
{AN.} quid ĭllic commotus venit? 	
{GE.} tum temporis mihi punctum ad hanc rem est: erus adest. {AN.} quid ĭlluc malist? 	
{GE.} quod quom audierit, quod ĕiu' remedium inveniam iracundiae? 	185
loquarne? incendam; taceam? instigem; purgem me? laterem lavem. 	
heu me miserum! quom mihi paveo, tum Antipho me excruciat animi: 	
ei(u)s me miseret, <³ei>³ nunc timeo, is nunc me retinet: nam absque eo esset, 	
recte ego mihi vidissem et senis essem ultus iracundiam: 	
aliquid convasassem atque hinc me conicerem protinam in pedes. 	190
{AN.} quăm hic fugam aut furtum parat? 	
{GE.} sed ubi Antiphonem reperiam, aut qua quaerere insistam via? 	
{PH.} te nominat. {AN.} nescioquod magnum hoc nuntio exspecto malum. {PH.} ah 	
sanus es? {GE.} domum ire pergam: ibi plurimumst. 	
{PH.} revocemus hominem. {AN.} sta ilico. {GE.} hem 	195
sati' pro imperio, quisquis es. {AN.} Geta. {GE.} ipsest quem volui obviam. 	
{AN.} cedo quid portas, obsecro? atque id, si potes, verbo expedi. 	
{GE.} faciam. {AN.} eloquere. {GE.} modo apŭd portum . . {AN.} m<³eu>³mne? {GE.} intellexti. {AN.} occidi. {PH.} hem . . 	
{AN.} quid agam? {PH.} quid ais? {GE.} hui(u)s patrem vidisse me et patruom tuom. 	
{AN.} nam quod ego huic nunc subito exitio remedium inveniam miser? 	200
quod si eŏ m<³eae>³ fortunae redeunt, Phanium, abs te ut distrahar, 	
nullast mihi vita expetenda. {GE.} ergo istaec quom ita sunt, Antipho, 	
tanto mage te advigilare aequomst: fortis fortuna adiuvat. 	
{AN.} non sum apud me. {GE.} atqui opus est nunc quom maxume ut sis, Antipho; 	
nam si senserit te timidum pater esse, arbitrabitur 	205
commeruisse culpam. {PH.} hoc verumst. {AN.} non possum inmutarier. 	
{GE.} quid faceres si aliud quid graviu' tibi nunc faciundum foret? 	
{AN.} quom hoc non possum, illud minu' possem. {GE.} hoc nil est, Phaedria: ilicet. 	
quid hĭc conterimus operam frustra? quin abeo? {PH.} et quidem ego? {AN.} obsecro, 	
quid si adsimulo? satinest? {GE.} garris. {AN.} voltum contemplamini: em 	210
satine sic est? {GE.} non. {AN.} quid si sic? {GE.} propemodum. {AN.} quid sic? {GE.} sat est: 	
em ĭstuc serva: et verbum verbo, par pari ut respondeas, 	
ne te iratu' s<³ui>³s saevidicis dictis protelet. {AN.} scio. 	
{GE.} vi coactum te esse invitum. {PH.} lege, iudicio. {GE.} tenes? 	
sed hĭc quis est senex quem video in ultima platea? ipsus est. 	215
{AN.} non possum adesse. {GE.} ah quid agis? quŏ abis Antipho? 	
mane inquam. {AN.} egomet me novi et peccatum meum: 	
vobis commendo Phanium et vitam meam.— 	
{PH.} Geta, quid nunc fiet? {GE.} tu iam litis audies; 	
ego plectar pendens nisi quid me fefellerit. 	220
sed quod modo hic nos Antiphonem monuimus, 	
id nosmet ipsos facere oportet, Phaedria. 	
{PH.} aufer mi "oportet": quin tu quid faciam impera. 	
{GE.} meministin olim ut fuerit vostra oratio 	
in re incipiunda ad defendendam noxiam, 	225
iustam illam causam facilem vincibilem optumam? 	
{PH.} memini. {GE.} em nunc ipsast opus ea aut, siquid potest, 	
meliore et callidiore. {PH.} fiet sedulo. 	
{GE.} nunc prior adito tu, ego in insidiis hic ero 	
succenturiatu', siquid deficias. {PH.} age. 	230
	%ACTVS II 	
	%Demipho Phaedria Geta 	
{DE.} Itane tandem uxorem duxit Antipho iniussu meo? 	231
nec meum ĭmperium—ac mitto imperium—, non simultatem meam 	
revereri saltem! non pudere! o facinus audax, o Geta 	
monitor! {GE.} vix tandem. {DE.} quid mihi dicent aut quam causam reperient? 	
demiror. {GE.} atqui reperiam: aliud cura. {DE.} an hoc dicet mihi: 	235
"invitu' feci. lex coegit"? audio, fateor. {GE.} places. 	
{DE.} verum scientem, tacitum causam tradere advorsariis, 	
etiamne id lex coegit? {PH.} illud durum. {GE.} ego expediam: sine! 	
{DE.} incertumst quid agam, quia praeter spem atque incredibile hoc mi optigit: 	
ita sum irritatus animum ut nequeam ad cogitandum instituere. 	240
quam ob rem omnis, quom secundae res sunt maxume, tum maxume 	
meditari secum oportet quo pacto advorsam aerumnam ferant, 	
pericla damna exsilia: peregre rediens semper cogitet 	
aut fili peccatum aut uxori' mortem aut morbum filiae 	
communia esse haec, fieri posse, ut ne quid animo sit novom; 	245
quidquid praeter spem eveniat, omne id deputare esse in lucro. 	
{GE.} o Phaedria, incredibile[st] quantum erum ante eo sapientia 	
meditata mihi sunt omniā mea ĭncommoda eru' si redierit. 	
molendum esse in pistrino, vapulandum; habendae compedes, 	
opu' ruri faciundum, horum nil quicquam accidet animo novom. 	250
quidquid praeter spem eveniet, omne id deputabo esse in lucro. 	
sed quid cessas hominem adire et blande in principio adloqui? 	
{DE.} Phaedriam m<³ei>³ fratri' video filium mi ire obviam. 	
{PH.} mi patrue, salve. {DE.} salve; sed ubist Antipho? 	
{PH.} salvom venire . . {DE.} credo; hoc responde mihi. 	255
{PH.} valet, hic est; sed satin omnia ex sententia? 	
{DE.} vellem quidem. {PH.} quid ĭstuc est? {DE.} rogitas, Phaedria? 	
bonas me absente hic confecistis nuptias. 	
{PH.} eho an id suscenses nunc illi? {GE.} artificem probum! 	
{DE.} egon illi non suscenseam? ipsum gestio 	260
darĭ mi in conspectum, nunc sua culpa ut sciat 	
lenem patrem illum factum me esse acerrimum. 	
{PH.} atqui nil fecit, patrue, quod suscenseas. 	
{DE.} ecce autem similia omnia! omnes congruont: 	
unum quom noris omnis noris. {PH.} haud itast. 	265
{DE.} hic ĭn noxast, ille ad defendundam causam adest; 	
quom illest, hic praestost: tradunt operas mutuas. 	
{GE.} probe horum facta inprudens depinxit senex. 	
{DE.} nam nĭ haĕc ita essent, cŭm ĭllo haud stares, Phaedria. 	
{PH.} si est, patrue, culpam ut Antipho in se admiserit, 	270
ex qua re minu' r<³ei>³ foret aut famae temperans, 	
non causam dico quin quod meritu' sit ferat. 	
sed siqui' forte malitia fretus sua 	
insidias nostrae fecit adulescentiae 	
ac vicit, nostra[n] culpa east an iudicum, 	275
qui saepe propter invidiam adimunt diviti 	
aut propter misericordiam addunt pauperi? 	
{GE.} ni nossem causam, crederem vera hunc loqui. 	
{DE.} an quisquam iudex est qui possit noscere 	
tua iusta, ubi tute verbum non respondeas, 	280
ita ut ille fecit? {PH.} functus adulescentulist 	
officium liberali': postquam ad iudices 	
ventumst, non potuit cogitata proloqui; 	
ita eum tum timidum ibi obstupefecit pudor. 	
{GE.} laudo hunc, sed cesso adire quam primum senem? 	285
ere, salve: salvom te advenisse gaudeo. {DE.} oh 	
bone custos, salve, columen vero familiae, 	
quoi commendavi filium hinc abiens meum. 	
{GE.} iamdudum te omnis nos accusare audio 	
inmerito et mĕ ŏmnium horunc inmeritissimo. 	290
nam quid mĕ in hac re facere voluisti tibi? 	
servom hominem causam orare leges non sinunt 	
neque testimoni dictiost. {DE.} mitto omnia; 	
dŏ ĭstuc "inprudens timuit adulescens"; sino 	
"tu servo's"; verum si cognata est maxume, 	295
non f<³ui>³t necessum habere; sed ĭd quod lex iubet, 	
dotem dareti', quaereret alium virum. 	
qua ratione inopem potiu' ducebat domum? 	
{GE.} non ratio, verum argentum deerat. {DE.} sumeret 	
alicunde. {GE.} alicunde? nil est dictu facilius. 	300
{DE.} postremo si nullo alio pacto, fenore. 	
{GE.} hui dixti pulchre! siquidem quisquam crederet 	
te vivo. {DE.} non, non sic futurumst: non potest. 	
egon illam cum illo ut patiar nuptam unum diem? 	
nil suave meritumst. hominem conmonstrarier 	305
mihi ĭstum volo aut ubi habitet demonstrarier. 	
{GE.} nemp' Phormionem? {DE.} istum patronum mulieris. 	
{GE.} iam faxo hic aderit. {DE.} Antipho ubi nunc est? {GE.} foris. 	
{DE.} abĭ, Phaedria, <³eu>³m require atque huc adduce. {PH.} eo: 	
recta via quidem—illuc. {GE.} nempe ad Pamphilam. 	310
{DE.} ego d<³eo>³s Penatis hinc salutatum domum 	
devortar; inde ibo ad forum atque aliquos mihi 	
amicos advocabo ad hanc rem qui adsient, 	
ut ne inparatu' sim si veniat Phormio 	
	%Phormio Geta 	
{PH.} Itane patris ais adventum veritum hinc abiisse? {GE.} admodum. 	315
{PH.} Phanium relictam solam? {GE.} sic. {PH.} et iratum senem? 	
{GE.} oppido. {PH.} ad te summa solum, Phormio, rerum redit: 	
tute hoc intristi: tibĭ omnest exedendum: accingere. 	
{GE.} obsecro te. {PH.} si rogabit . . {GE.} in te spes est. {PH.} eccere 	
quid si reddet? {GE.} tŭ ĭnpulisti. {PH.} sic opinor. {GE.} subveni. 	320
{PH.} cedo senem: iam instructa sunt mi in corde consilia omnia. 	
{GE.} quid ages? {PH.} quid vis nisi uti maneat Phanium atque ex crimine hoc 	
Antiphonem eripiam atque in mĕ ŏmnem iram derivem senis? 	
{GE.} o vir forti's atque amicus. verum hoc saepe, Phormio, 	
vereor, nĕ ĭstaec fortitudo in nervom erumpat denique. {PH.} ah 	325
non ita est: factumst periclum, iam pedum visast via. 	
quot me censes homines iam deverberasse usque ad necem, 	
hospites, tum civis? quo mage novi, tanto saepius. 	
cedo dum, enumquam iniuriarum audisti mihi scriptam dicam? 	
{GE.} quĭ ĭstuc? {PH.} quia non rete accipitri tennitur neque miluo, 	330
qui male faciunt nobis: illis qui nil faciunt tennitur, 	
quia enim in illis fructus est, in illis opera luditur. 	
aliis aliundest periclum unde aliquid abradi potest: 	
mihi sciunt nil esse. dices "ducent damnatum domum": 	
alere nolunt hominem edacem et sapiunt meă sententia, 	335
pro maleficio si beneficium summum nolunt reddere. 	
{GE.} non potest sati' pro merito ab ĭllo tibi referri gratia. 	
{PH.} immo enĭm nemo sati' pro merito gratiam regi refert. 	
ten asymbolum venire unctum atque lautum e balineis, 	
otiosum ab animo, quom ille et cura et sumptu absumitur! 	340
dum tibi fit quod placeat, ille ringitur: tu rideas, 	
priŏr bibas, prior decumbas; cena dubia apponitur. 	
{GE.} quid ĭstuc verbist? {PH.} ubi tu dubites quid sumas potissimum. 	
haec quom rationem ineas quam sint suavia et quam cara sint, 	
ea qui praebet, non tu hunc habeas plane praesentem deum? 	345
{GE.} senĕx adest: vidĕ quid agas: prima coitiost acerrima. 	
si <³ea>³m sustinueris, postilla iam ut lubet ludas licet. 	
	%Demipho Hegio Cratinvs Crito Phormio Geta 	
{DE.} Enumquam quoiquam contumeliosius 	
audisti' factam iniuriam quam haec est mihi? 	
adeste quaeso. {GE.} iratus est. {PH.} quin tu hoc age: 	350
iăm ego hunc agitabo. pro deum inmortalium, 	
negăt Phanium esse hanc sibi cognatam Demipho? 	
hanc Demipho negat esse cognatam? {GE.} negat. 	
{PH.} neque ei(u)s patrem se scire qui fuerit? {GE.} negat. 	
{DE.} ipsum esse opinor de quŏ agebam: sequimini. 	355
{PH.} nec Stilponem ipsum scire qui fuerit? {GE.} negat. 	
{PH.} quia egens relictast misera, ignoratur parens, 	
neglegitur ipsa: vide avaritia quid facit. 	
{GE.} sĭ erum insimulabi' malitiae male audies. 	
{DE.} ŏ aŭdaciam! etiam me ultro accusatum advenit? 	360
{PH.} nam iam adulescenti nil est quod suscenseam, 	
sĭ ĭllum minu' norat; quippe homo iam grandior, 	
pauper, quoĭ opera vita erat, ruri fere 	
se continebat; ibi agrum de nostro patre 	
colendum habebat. saepe interea mihi senex 	365
narrabat se hunc neglegere cognatum suom: 	
at quem virum! quem ego viderim in vita optumum. 	
{GE.} videas tĕ ătque illum ut narras! {PH.} in' malam crucem? 	
nam ni ita eum existumassem, numquam tam gravis 	
ob hănc inimicitias caperem in vostram familiam, 	370
quăm is aspernatur nunc tam inliberaliter. 	
{GE.} pergin ero absenti male loqui, inpurissime? 	
{PH.} dignum autem hoc illost. {GE.} <³ai>³n tandem, carcer? {DE.} Geta. 	
{GE.} bonorum extortor, legum contortor! {DE.} Geta. 	
{PH.} responde. {GE.} quis homost? ehĕm. {DE.} tace. {GE.} absenti tibi 	375
tĕ ĭndignas seque dignas contumelias 	
numquam cessavit dicere hodie. {DE.} desine. 	
adulescens, primum abs te hoc bona venia peto, 	
si tibi placere potis est, mi ut respondeas: 	
quĕm amicum tuom ais f<³ui>³sse istum, explana mihi, 	380
et qui cognatum me sibi esse diceret. 	
{PH.} proinde expiscare quasi non nosses. {DE.} nossem? {PH.} ita. 	
{DE.} ego me nego: tu quĭ ais redige in memoriam. 	
{PH.} eho tu, sobrinum tuŏm non noras? {DE.} enicas. 	
dic nomen. {PH.} nomen? maxume. {DE.} quid nunc taces? 	385
{PH.} perii hercle, nomen perdidi. {DE.} [hem] quid ais? {PH.} (Geta, 	
si meministi id quod olim dictumst, subice.) hem 	
non dico: quasi non nosses, temptatum advenis. 	
{DE.} ego autem tempto? {GE.} (Stilpo.) {PH.} atque adeo quid mea? 	
Stilpost. {DE.} quem dixti? {PH.} Stilponem inquam noveras. 	390
{DE.} neque ego ĭllum noram nec mihi cognatus fuit 	
quisquam istoc nomine. {PH.} itane? non te horum pudet? 	
at si talentum rem reliquisset decem, 	
{DE.} di tibi malefaciant! {PH.} primus esses memoriter 	
progeniem vostram usque ab avo atque atavo proferens. 	395
{DE.} ita ŭt dicis. ego tum quom advenissem qui mihi 	
cognata ea esset dicerem: itidem tu face. 	
cedo quĭ ĕst cognata? {GE.} eu noster, recte. heus tu, cave. 	
{PH.} dilucide expedivi quibu' me oportuit 	
iudicibu': tŭm ĭd si falsum fuerat, filius 	400
quor non refellit? {DE.} filium narras mihi? 	
quoi(u)s de stultitia dici ut dignumst non potest. 	
{PH.} at tu qui sapiens es magistratus adi 	
iudicium de <³ea>³dem causa iterum ut reddant tibi, 	
quandoquidem solu' regnas et soli licet 	405
hic de <³ea>³dem causa bis iudicium adipiscier. 	
{DE.} etsi mihi facta iniuriast, verum tamen 	
potius quam litis secter aut quam te audiam, 	
itidem ut cognata si sit, id quod lex iubet 	
dotis dare, abduce hanc, minas quinque accipe. 	410
{PH.} hahahae, homŏ suavi'. {DE.} quid ĕst? nŭm iniquom postulo? 	
an ne hoc quidem ego adipiscar quod ius publicumst? 	
{PH.} ităn tandem, quaeso, itidem ut meretricem ubi abusu' sis, 	
mercedem dare lex iubet ei atque amittere? 	
an, ŭt nequid turpe civis in se admitteret 	415
propter egestatem, proxumo iussast dari, 	
ut cum uno aetatem degeret? quod tu vetas. 	
{DE.} ita, proxumo quidem; at nos unde? aut quăm ŏb rem? {PH.} ohe 	
"actum" aiunt "nĕ agas". {DE.} non agam? immo haud desinam 	
donec perfecero hoc. {PH.} ineptis. {DE.} sine modo. 	420
{PH.} postremo tecum nil r<³ei>³ nobis, Demipho, est: 	
tuos est damnatu' gnatu', non tu; nam tua 	
praeterierat iam ducendi aetas. {DE.} omnia haec 	
illum putato quae ego nunc dico dicere; 	
aut quidĕm cŭm ŭxore hac ipsum prohibebo domo. 	425
{GE.} (iratus est.) {PH.} tu tĕ idem melius feceris. 	
{DE.} itan es paratu' facere me advorsum omnia, 	
infelix? {PH.} (metuit hic nos, tam etsi sedulo 	
dissimulat.) {GE.} (bene habent tibi principia.) {PH.} quin quod est 	
ferundum fers? t<³ui>³s dignum factis feceris, 	430
ut amici inter nos simus? {DE.} egŏn tuam expetam 	
amicitiam? aut te visum aut auditum velim? 	
{PH.} si concordabi' cŭm ĭlla, habebi' quae tuam 	
senĕctutem oblectet: respice aetatem tuam. 	
{DE.} tĕ ŏblectet, tibi habe. {PH.} minue vero iram. {DE.} hoc age: 	435
sati' iam verborumst: nisi tu properas mulierem 	
abducere, ego ĭllam eiciam. dixi, Phormio. 	
{PH.} si tŭ ĭllam attigeri' secu' quam dignumst liberam 	
dicam tibi ĭnpingam grandem. dixi, Demipho. 	
siquid opu' fuerit, heus, domo me. {GE.} intellego. 	440
	%Demipho Geta Hegio Cratinvs Crito 	
{DE.} Quanta me cura et sollicitudine adficit 	
gnatus, qui me et se hisce inpedivit nuptiis! 	
neque mi in conspectum prodit, ut saltem sciam 	
quid de hac re dicat quidve sit sententiae. 	
abĭ, vise redieritne iăm ăn nondum domum. 	445
{GE.} eo.— {DE.} videti' quŏ ĭn loco res haec siet: 	
quid ago? dic, Hegio. {HE.} ego? Cratinum censeo, 	
si tibi videtur. {DE.} dic, Cratine. {CRA.} mene vis? 	
{DE.} te. {CRA.} ego quae in rem t<³ua>³m sint ea velim facias. mihi 	
sic hoc videtur: quod tĕ ăbsente hic filius 	450
egit, restitui in integrum aequomst et bonum, 	
et id impetrabi'. dixi. {DE.} dic nunc, Hegio. 	
{HE.} ego sedulo hunc dixisse credo; verum itast, 	
quot homines tot sententiae: suo' quoique mos. 	
mihi non videtur quod sit factum legibus 	455
rescindi posse; et turpe inceptust. {DE.} dic, Crito. 	
{CRI.} ego amplius deliberandum censeo: 	
res magnast. {CRA.} numquid nos vis? {DE.} fecistis probe: 	
incertior sum multo quam dudum.— {GE.} negant 	
redisse. {DE.} frater est exspectandus mihi: 	460
is quod mihi dederit de hac re consilium, id sequar. 	
percontatum ibo ad portum, quŏăd se recipiat.— 	
{GE.} at ego Antiphonem quaeram, ut quae acta hic sint sciat. 	
sed ĕccum ipsum video in tempore huc se recipere. 	
	%ACTVS III 	
	%Antipho Geta 	
{AN.} Enĭmvero, Antipho, multimodis cŭm ĭstoc animo es vituperandus: 	465
itane te hinc abisse et vitam tuăm tutandam aliis dedisse! 	
alios t<³ua>³m rem credidisti mage quam tete animum advorsuros? 	
nam, utut erant alia, illi certe quae nunc tibi domist consuleres, 	
nequid propter t<³ua>³m fidem decepta poteretur mali. 	
quoi(u)s nunc miserae spes opesque sunt in te uno omnes sitae. 	470
{GE.} et quidem, ere, nos iamdudum hic te absentem incusamu' qui abieris. 	
{AN.} tĕ ĭpsum quaerebam. {GE.} sed ea causa nihilo mage defecimus. 	
{AN.} loquere obsecro, quonam in loco sunt res et fortunae meae? 	
numquid patri subolet? {GE.} nil etiam. {AN.} ecquid sp<³ei>³ porrost? {GE.} nescio. {AN.} ah. 	
{GE.} nisi Phaedria haud cessavit pro te eniti. {AN.} nil fecit novi. 	475
{GE.} tum Phormio itidem in hac re ut in aliis strenuom hominem praebuit. 	
{AN.} quid ĭs fecit? {GE.} confutavit verbis admodum iratum senem. 	
{AN.} eu Phormio! {GE.} ego quod potui porro. {AN.} mi Geta, omnis vos amo. 	
{GE.} sic habent principia sese ut dico: adhuc tranquilla res est, 	
mansurusque patruom pater est dum huc adveniat. {AN.} quid eum? {GE.} ut aibat, 	480
de ei(u)s consilio sese velle facere quod ad hanc rem attinet. 	
{AN.} quantum metus est mihi videre huc salvom nunc patruom, Geta! 	
nam per ĕius unam, ut audio, aut vivam aut moriar sententiam. 	
{GE.} Phaedria tibi adest. {AN.} ubinam? {GE.} eccum ab s<³ua>³ palaestra exit foras. 	
	%Phaedria Dorio Antipho Geta 	
{PH.} Dorio, 	485
audi obsecro . . {DO.} non audio. {PH.} parumper . . {DO.} quin omitte me. 	
{PH.} audi quod dicam. {DO.} at enĭm taedet iam audire eadem miliens. 	
{PH.} at nunc dicam quod lubenter audias. {DO.} loquere, audio. 	
{PH.} non queŏ te exorare ut maneas triduom hoc? quo nunc abis? 	
{DO.} mirabar si tu mihi quicquam adferres novi. {AN.} ei, 	490
metuo lenonem nequid . . {GE.} suŏ suat capiti. idem ego vereor. 	
{PH.} nondum mihi credis? {DO.} hariolare. {PH.} sin fidem do? {DO.} fabulae! 	
{PH.} feneratum istuc beneficium pulchre tibi dices. {DO.} logi! 	
{PH.} crede mi, gaudebi' facto: verum hercle hoc est. {DO.} somnium! 	
{PH.} experire: non est longum. {DO.} cantilenam <³ea>³ndem canis. 	495
{PH.} tu mihi cognatu', tu parens, tŭ amicu', tu . . {DO.} garri modo. 	
{PH.} adeon ingenio esse duro te atque inexorabili 	
ut neque misericordia neque precibu' molliri queas! 	
{DO.} adeon tĕ ĕsse incogitantem atque inpudentem, Phaedria, 	
mĕ ŭt phaleratis ducas dictis et meăm ductes gratiis! 	500
{AN.} miseritumst. {PH.} ei, veris vincor! {GE.} quăm uterquest similis sui! 	
{PH.} neque Antipho alia quom occupatus esset sollicitudine, 	
tŭm hŏc esse mihi ŏbiectum malum! {AN.} ah quid ĭstuc est autem, Phaedria? 	
{PH.} o fortunatissime Antipho. {AN.} egone? {PH.} quoi quod amas domist. 	
neque cum huiu' modi umquam [tibi] usu' venit ut conflictares malo. 	505
{AN.} mihĭn domist? immo, id quod aiunt, auribu' teneo lupum; 	
nam neque quo pacto a me amittam neque uti retineam scio. 	
{DO.} ipsum istuc mihi in hoc est. {AN.} heia ne parum leno sies. 	
numquid hic confecit? {PH.} hicine? quod homo inhumanissimus, 	
Pamphilam m<³ea>³m vendidit. {AN.} quid? vendidit? {GE.} ain? vendidit? 	510
{PH.} vendidit. {DO.} quăm ĭndignum facinus, ancillam aere emptam suo! 	
{PH.} nequeo exorare ut me maneat et cum illo ut mutet fidem 	
triduom hoc, dum id quod ĕst promissum ab amicis argentum aufero. 	
si non tum dedero, unam praeterea horam nĕ ŏppertus sies. 	
{DO.} optunde. {AN.} haud longumst id quod orat: Dorio, exoret sine. 	515
idem hoc tibi, quod boni promeritu' fueris, conduplicaverit. 	
{DO.} verba istaec sunt. {AN.} Pamphilamne hac urbe privari sines? 	
tum praeterea horunc amorem distrahi poterin pati? 	
{DO.} neque ego neque tu. {PH.} di tibi omnes id quod es dignus duint! 	
{DO.} ego te compluris advorsum ingenium m<³eu>³m mensis tuli 	520
pollicitantem et nil ferentem, flentem; nunc contra omnia haec 	
repperi qui det neque lacrumet: da locum melioribus. 	
{AN.} certe hercle, ego si sati' commemini, tibi quidem est olim dies, 	
quăm ăd dares huic, praestituta. {PH.} factum. {DO.} nŭm ego ĭstuc nego? 	
{AN.} iam ea praeteriit? {DO.} non, verum haec ei—antecessit. {AN.} non pudet 	525
vanitati'? {DO.} minime, dŭm ŏb rem. {GE.} sterculinum! {PH.} Dorio, 	
itane tandem facere oportet? {DO.} sic sum: si placeo, utere. 	
{AN.} sicin hŭnc decipīs? {DO.} immo enĭmvero, Antipho, hic me decipit: 	
nam hic mĕ hŭiu' modi scibat esse, egŏ hunc esse aliter credidi: 	
iste me fefellit, ego ĭsti nihilo sum aliter ac fui. 	530
sed utut haec sunt, tamen hoc faciam: cras mane argentum mihi 	
miles dare se dixit: si mi priŏr tu attuleri', Phaedria, 	
meă lege utar, ut potior sit qui prior ad dandumst. vale. 	
	%Phaedria Antipho Geta 	
{PH.} Quid faciam? unde ego nunc tam subito huic argentum inveniam miser, 	
quoi minu' nihilost? quod, hĭc si pote fuisset exorarier 	535
triduom hoc, promissum fuerat. {AN.} itane hunc patiemur, Geta, 	
fieri miserum, qui me dudum ut dixti adiuerit comiter? 	
quin, quŏm opust, beneficium rursum ei experiemur reddere? 	
{GE.} scio equidem hoc esse aequom. {AN.} age ergo, solu' servare hunc potes. 	
{GE.} quid faciam? {AN.} invenias argentum. {GE.} cupio; sed id unde edoce. 	540
{AN.} pater adest hic. {GE.} sciŏ; sed quid tum? {AN.} ah dictum sapienti sat est. 	
{GE.} itanĕ? {AN.} ita. {GE.} sane hercle pulchre suades: etiam tu hinc abis? 	
non triumpho, ex nuptiis t<³ui>³s si nil nanciscor mali, 	
ni etiamnunc me hui(u)s causa quaerere in malo iubeas crucem? 	
{AN.} verum hic dicit. {PH.} quid? ego vobis, Geta, alienu' sum? {GE.} haud puto; 	545
sed parŭmne est quod omnibus nunc nobis suscenset senex, 	
ni instigemus etiam ut nullu' locu' relinquatur preci? 	
{PH.} alius ab oculis m<³ei>³s illam in ignotum abducet locum? hem 	
tum igitur, dum licet dumque adsum, loquimini mecum, Antipho, 	
contemplamini me. {AN.} quăm ŏb rem? aut quidnam facturu's? cedo. 	550
{PH.} quoquo hinc asportabitur terrarum, certumst persequi 	
aut perire. {GE.} di bene vortant quod agas! pedetemptim tamen. 	
{AN.} vidĕ siquid opi' potĕs adferre huic. {GE.} "siquid"? quid? {AN.} quaere obsecro, 	
nequid plus minusve faxit quod nos post pigeat, Geta. 	
{GE.} quaero.—salvos est, ut opinor; verum enĭm metuo malum. 	555
{AN.} noli metuere: una tecum bona mala tolerabimus. 	
{GE.} quantum opus est tibi ărgenti, loquere. {PH.} solae triginta minae. 	
{GE.} triginta? hui percarast, Phaedria. {PH.} istaec vero vilis est. 	
{GE.} age age, inventas reddam. {PH.} o lepidum! {GE.} aufer te hinc. {PH.} iăm opust. {GE.} iam feres: 	
sed opus est mihi Phormionem ad hanc rem adiutorem dari. 	560
{PH.} praestost: audacissime oneri' quidvis inpone, ecferet; 	
solus est homo amico amicus. {GE.} <³ea>³mus ergo ad eum ocius. 	
{AN.} numquid ĕst quod opera mea vobis opu' sit? {GE.} nil; verum abĭ domum 	
et ĭllam miseram, quam ego nunc intu' scio ĕsse exanimatam metu, 	
consolare. cessas? {AN.} nil est aeque quod faciam lubens.— 	565
{PH.} qua via istuc facies? {GE.} dicam in itinere: modo te hinc amove. 	
	%ACTVS IV 	
	%Demipho Chremes 	
{DE.} Quid? qua profectu' causa hinc es Lemnum, Chreme, 	567
adduxtin tecum filiam? {CH.} non. {DE.} quid ita non? 	
{CH.} postquam videt me ei(u)s mater esse hic diutius, 	
simul autem non manebat aetas virginis 	570
m<³ea>³m neglegentiam: ipsam cum omni familia 	
ad me profectam esse aibant. {DE.} quid ĭlli tam diu 	
quaeso igitur commorabare, ubi id audiveras? 	
{CH.} pol me detinuit morbus. {DE.} unde? aut qui? {CH.} rogas? 	
senectus ipsast morbu'. sed venisse eas 	575
salvas audivi ex nauta quĭ ĭllas vexerat. 	
{DE.} quid gnato optigerit mĕ ăbsente audistin, Chreme? 	
{CH.} quod quidĕm me factum consili incertum facit. 	
năm hănc condicionem siquoi tulero extrario, 	
quo pacto aut unde mihi sit dicundum ordinest. 	580
te mihi fidelem esse aeque atque egomet sum mihi 	
scibam. ille, si me alienus adfinem volet, 	
tacebit dum intercedet familiaritas; 	
sin spreverit me, plus quam opus est scito sciet. 	
vereorque ne uxor aliqua hoc resciscat mea: 	585
quod si fit, ut me excutiam atque egrediar domo 	
id restat; nam ego meorum solu' sum meus. 	
{DE.} scio ita esse, et istaec mihi res sollicitudinist, 	
neque defetiscar usque adeo experirier 	
donec tibi id quod pollicitus sum effecero. 	590
	%Geta Demipho Chremes 	
{GE.} Ego hominem callidiorem vidi neminem 	
quam Phormionem. venio ad hominem ut dicerem 	
argentum opus esse, et id quo pacto fieret. 	
vixdum dimidium dixeram, intellexerat: 	
gaudebat, me laudabat, quaerebat senem, 	595
dis gratias agebat tempu' sibi dari 	
ubi Phaedriae esse ostenderet nihilo minus 	
amicum sese quam Antiphoni. hominem ad forum 	
iussi opperiri: eŏ me esse adducturum senem. 	
sed ĕccum ipsum. quis ĕst ulterior? attat Phaedriae 	600
patĕr venit. sed quid pertimui autem belua? 	
an quia quos fallam pro uno duo sunt mihi dati? 	
commodius esse opinor duplici spe utier. 	
petam hinc unde a primo institi: is si dat, sat est; 	
si ab eŏ nil fiet, tum hunc adoriar hospitem 	605
	%Antipho Geta Chremes Demipho 	
{AN.} Exspecto quam mox recipiat sese Geta. 	
sed patruom video cum patre astantem. ei mihi, 	
quam timeo adventus huiu' quŏ ĭnpellat patrem. 	
{GE.} adibo hosce: o noster Chreme . . {CH.} salve, Geta. 	
{GE.} venire salvom volup est. {CH.} credo. {GE.} quid agitur? 	610
multa advenienti, ut fit, nova hic? {CH.} compluria. 	
{GE.} ita. de Antiphone audistin quae facta? {CH.} omnia. 	
{GE.} tun dixeras huic? facinus indignum, Chreme, 	
sic circumiri! {CH.} id cŭm hŏc agebam commodum. 	
{GE.} nam hercle ego quoque id quidem agitans mecum sedulo 	615
inveni, opinor, remedium huic r<³ei>³. {CH.} quid, Geta? 	
{DE.} quod remedium? {GE.} ut abii abs te, fit forte obviam 	
mihi Phormio. {CH.} qui Phormio? {DE.} is quĭ ĭstanc . . {CH.} scio. 	
{GE.} visumst mihi ut ĕiu' temptarem sententiam. 	
prendo hominem solum: "quor non," inquam "Phormio, 	620
vides inter nos sic haec potiu' cum bona 	
ut componamu' gratia quam cum mala? 	
eru' liberalis est et fugitans litium; 	
nam ceteri quidem hercle amici omnes modo 	
uno ore auctores f<³ue>³re ut praecipitem hanc daret." 	625
{AN.} quid hĭc coeptat aut quŏ ĕvadet hodie? {GE.} "an legibus 	
daturum poenas dices si illam eiecerit? 	
iam id exploratumst: heia sudabis satis 	
si cum illo inceptas homine: ea eloquentiast. 	
verum pone esse victum eum; at tandem tamen 	630
non capitis ei(u)s res agitur sed pecuniae." 	
postquam hominem his verbis sentio mollirier, 	
"soli sumu' nunc hic" inquăm: "eho [dic] quid vis dari 	
tibi in manum, ut erus his desistat litibus, 	
haec hinc facessat, tu molestu' ne sies?" 	635
{AN.} satin illi di sunt propitii? {GE.} "nam sat scio, 	
si tu aliquam partem aequi bonique dixeris, 	
ut ĕst ille bonu' vir, tria non commutabitis 	
verba hodie inter vos." {DE.} quis tĕ ĭstaec iussit loqui? 	
{CH.} immo non potuit meliu' pervenirier 	640
eŏ quo nos volumus. {AN.} occidi! {DE.} perge eloqui. 	
{GE.} a primo homo insanibat. {CH.} cedo quid postulat? 	
{GE.} quid? nimium; quantum libuit. {CH.} dic. {GE.} si quis daret 	
talentum magnum. {DE.} immo malum hercle: ut nil pudet! 	
{GE.} quod dixi adeo ei: "quaeso, quid si filiam 	645
suam unicam locaret? parvi retulit 	
non suscepisse: inventast quae dotem petat." 	
ut ăd pauca redeam ac mittam illi(u)s ineptias, 	
haec denique eiu' f<³ui>³t postrema oratio: 	
"ego" inquit "[iam] a principio amici filiam, 	650
ita ut aequom fuerat, volui uxorem ducere; 	
nam mihi veniebat in mentem ei(u)s incommodum, 	
in servitutem pauperem ad ditem dari. 	
sed mi opus erāt, ut aperte tibi nunc fabuler, 	
aliquantulum quaĕ ădferret qui dissolverem 	655
quae debeo: et etiamnunc si volt Demipho 	
dare quantum ab hac accipio quae sponsast mihi, 	
nullam mihi malim quăm ĭstanc uxorem dari." 	
{AN.} utrum stultitia facere ego hunc an malitia 	
dicam, scientem an inprudentem, incertu' sum. 	660
{DE.} quid si animam debet? {GE.} "ager oppositust pignori ob 	
decem minăs" inquit. {DE.} age age, iam ducat: dabo. 	
{GE.} "aediculae item sunt ob decem alias." {DE.} oieï 	
nimiumst. {CH.} ne clama: <re>petito hasce a me decem. 	
{GE.} "uxori emunda ancillulast; tum pluscula 	665
supĕllectile opus est; opus est sumptu ad nuptias: 	
his rebu' pone sane" inquit "decem minas." 	
{DE.} sescentas perĭnde scribito iam mihi dicas: 	
nil do. inpuratu' mĕ ĭlle ut etiam inrideat? 	
{CH.} quaeso, ego dabo, quiesce: tu modo filium 	670
fac ut illam ducat nos quam volumus. {AN.} ei mihi 	
Geta, occidisti me tuis fallaciis. 	
{CH.} meă causa eicitur: mĕ hŏc est aequom amittere. 	
{GE.} "quantum potest me certiorem" inquit "face, 	
si illam dant, hanc ut mittam, ne incertus siem; 	675
năm ĭlli mihi dotem iam constituerunt dare." 	
{CH.} iam accipiat: illis repudium renuntiet; 	
hanc ducat. {DE.} quae quidem illi res vortat male! 	
{CH.} opportune adeo argentum nunc mecum attuli, 	
fructum quem Lemni uxori' reddunt praedia: 	680
ind' sumam; uxori tibi opus esse dixero. 	
	%Antipho Geta 	
{AN.} Geta. {GE.} hem. {AN.} quid egisti? {GE.} emunxi argento senes. 	
{AN.} satin est id? {GE.} nescio hercle: tantum iussu' sum. 	
{AN.} eho, verbero, aliud mihi respondes ac rogo? 	
{GE.} quid ergo narras? {AN.} quid ego narrem? opera tua 	685
ad restim miquidem res redît planissume. 	
ut tequidem omnes di d<³eae>³que—superī inferi— 	
malis exemplis perdant! em siquid velis, 	
huic mandes, quod quidĕm recte curatum velis. 	
quid minus utibile f<³ui>³t quam hoc ulcus tangere 	690
aut nominare uxorem? iniectast spes patri 	
posse illam extrudi. cedo nunc porro: Phormio 	
dotem sĭ ăccipiet, uxor ducendast domum: 	
quid fiet? {GE.} non enĭm ducet. {AN.} novi. ceterum 	
quom argentum repetent, nostra causa scilicet 	695
in nervom potius ibit. {GE.} nil est, Antipho, 	
quin male narrando possit depravarier: 	
tŭ ĭd quod bonist excerpi', dici' quod malist. 	
audi nunc contra: iam sĭ ărgentum acceperit, 	
ducendast uxor, ut ais, concedo tibi: 	700
spatium quidem tandem apparandi nuptias, 	
vocandi sacruficandi dabitur paullulum. 	
interea amici quod polliciti sunt dabunt: 	
inde iste reddet. {AN.} quăm ŏb rem? aut quid dicet? {GE.} rogas? 	
"quot res postilla monstra evenerunt mihi! 	705
intro iit in aedis ater alienus canis; 	
anguis per ĭnpluvium decidit de tegulis; 	
gallina cecinit; interdixit hariolus; 	
haruspex vetuit; ante brumam autem novi 	
negoti incipere!" quae causast iustissima. 	710
haec fient. {AN.} ut modo fiant! {GE.} fient: me vide. 	
pater exit: abĭ, dic esse argentum Phaedriae. 	
	%Demipho Chremes Geta 	
{DE.} Quietus esto, inquam: ego curabo nequid verborum duit. 	
hoc temere numquam amittam ego a me quin mihi testis adhibeam. 	
quom dem, et quăm ŏb rem dem commemorabō. {GE.} ut cautust ubi nil opust! 	715
{CH.} atque ita opu' factost: et matura, dum lubido eadem haec manet; 	
nam si altera illaec magis instabit, fors sit an nos reiciat. 	
{GE.} rem ipsam putasti. {DE.} duc me ad eum ergo. {GE.} non moror. {CH.} ubi hŏc egeris, 	
transito ad uxorem meam, ut conveniat hanc priu' quam hinc abit. 	
dicat <³ea>³m dare nos Phormioni nuptum, ne suscenseat; 	720
et magis esse illum idoneum qui ipsi sit familiarior; 	
nos nostro officio nil digressos esse: quantum is voluerit, 	
datum esse doti'. {DE.} quid tua, malum, ĭd refert? {CH.} magni, Demipho. 	
non sat[is] ĕst t<³uo>³m te officium fecisse si non id fama adprobat: 	
volo ĭpsiu' quoque volŭntate haec fieri, ne se eiectam praedicet. 	725
{DE.} idem ego ĭstuc facere possum. {CH.} mulier mulieri mage convenit. 	
{DE.} rogabo. {CH.} ubi illas nunc ego reperire possim cogito. 	
	%ACTVS V 	
	%Sophrona Chremes 	
{SO.} quid agam? quem mi amicum inveniam misera? aut quoi consilia haec referam? 	728
aut unde auxilium petam? 	
nam vereor era ne ob meŭm suasum indigne iniuria adficiatur: 	730
ita patrem adulescenti' facta haec tolerare audio violenter. 	
{CH.} nam quăe hăec anus est exanimata a fratre quae egressast meo? 	
{SO.} quod ŭt facerem egestas me inpulit, quom scirem infirmas nuptias 	
hasce esse, ut id consulerem, interea vita ut in tuto foret. 	
{CH.} certe edepol, nisi me animu' fallit aut parum prospiciunt oculi, 	735
m<³eae>³ nutricem gnatae video. {SO.} neque ĭlle investigatur, {CH.} quid ago? 	
{SO.} qui est pater eius. {CH.} adeo, maneo dum haec quae loquitur mage cognosco? 	
{SO.} quodsi <³eu>³m nunc reperire possim, nil est quod verear. {CH.} eăst ipsa: 	
conloquar. {SO.} quis hĭc loquitur? {CH.} Sophrona. {SO.} et m<³eu>³m nomen nominat? 	
{CH.} respice ad me. {SO.} di obsecro vos, estne hic Stilpo? {CH.} non. {SO.} negas? 	740
{CH.} concede hinc a foribu' paullum istorsum sodes, Sophrona. 	
ne me istoc posthac nomine appellassis. {SO.} quid? non obsecro es 	
quem semper te esse dictitasti? {CH.} st. {SO.} quid has metuis fores? 	
{CH.} conclusam hic habeo uxorem saevam. verum istoc de nomine, 	
eŏ perperam olim dixi ne vos forte inprudentes foris 	745
effuttiretis atque id porro aliqua uxor mea rescisceret. 	
{SO.} em ĭstoc pol nos te hic invenire miserae numquam potuimus. 	
{CH.} eho dic mihi quid r<³ei>³ tibist cum familia hac unde exis? 	
ubi ĭllae sunt? {SO.} miseram me! {CH.} hem quid est? vivontne? {SO.} vivit gnata. 	
matrem ipsam ex aegritudine hac miseram mors consecutast. 	750
{CH.} male factum. {SO.} ego autem, quae essem anus deserta egens ignota, 	
ut potui nuptum virginem locavi huic adulescenti 	
harum qui est dominus aedium. {CH.} Antiphonin? {SO.} em ĭsti<c> ipsi. 	
{CH.} quid? duăsne uxores habet? {SO.} aŭ obsecro, unam illequidem hanc solam. 	
{CH.} quid ĭllam alteram quae dicitur cognata? {SO.} haec ergost. {CH.} quid ais? 	755
{SO.} composito factumst quo modo hanc amans habere posset 	
sine dote. {CH.} di vostram fidem, quam saepe forte temere 	
eveniunt quae non audeas optare! offendi adveniens 	
quicum volebam et ut volebam conlocatam amari: 	
quod nos ambo opere maxumo dabamus operam ut fieret, 	760
sine nostra cura, maxuma suă cura solu' fecit. 	
{SO.} nunc quid opu' facto sit vide: pater adulescenti' venit 	
<³eu>³mque animo iniquo hoc oppido ferre aiunt. {CH.} nil periclist. 	
sed per d<³eo>³s atque homines meam esse hanc cavĕ resciscat quisquam. 	
{SO.} nemo e me scibit. {CH.} sequere me: intus cetera. [audies]. 	765
	%Demipho Geta 	
{DE.} Nostrapte culpa facimus ut malis expediat esse, 	
dum nimium dici nos bonos studemus et benignos. 	
ita fugias ne praeter casam, quod aiunt. nonne id sat erat, 	
accipere ab illo iniuriam? etiam argentumst ultro obiectum, 	
ut sit qui vivat dum aliud aliquid flagiti conficiat. 	770
{GE.} planissime. {DE.} îs nunc praemiumst qui recta prava faciunt. 	
{GE.} verissime. {DE.} ut stultissime quidem ĭlli rem gesserimus. 	
{GE.} modo ut hoc consilio possiet discedi, ut istam ducat. 	
{DE.} etiamne id dubiumst? {GE.} haud scio hercle, ut homost, an mutet animum. 	
{DE.} hem mutet autem? {GE.} nescio; verum, si forte, dico. 	775
{DE.} ita faciam, ut frater censuit, ut ŭxorem ei(u)s huc adducam, 	
cŭm ĭsta ut loquatur. tu, Geta, abĭ prae, nuntia hanc venturam.— 	
{GE.} argentum inventumst Phaedriae; de iurgio siletur; 	
provisumst nĕ ĭn praesentia haec hinc abeat: quid nunc porro? 	
quid fiet? in eodem luto haesitas; vorsuram solves, 	780
Geta: praesens quod fuerat malum in diem abiit: plagae crescunt, 	
nisi prospicis. nunc hinc domum ibo ac Phanium edocebo 	
nequid vereatur Phormionem aut ei(u)s orationem. 	
	%Demipho Navsistrata 	
{DE.} Agedum, ut soles, Nausistratā, fac ĭlla ut placetur nobis, 	
ut suă voluntate id quod est faciundum faciat. {NA.} faciam. 	785
{DE.} pariter nunc opera me adiuves ac re dudum opitulata es. 	
{NA.} factum volo. ac pol minu' queo virĭ culpa quam me dignumst. 	
{DE.} quid autem? {NA.} quia pol m<³ei>³ patris bene parta indiligenter 	
tutatur; nam ex îs praediis talenta argenti bina 	
statim capiebat: vir viro quid praestat! {DE.} bina quaeso? 	790
{NA.} ac rebu' vilioribus multo tamĕn duo talenta. {DE.} hui. 	
{NA.} quid haec videntur? {DE.} scilicet. {NA.} virum me natam vellem: 	
ego ŏstenderem, {DE.} certo scio. {NA.} quo pacto . . {DE.} parce sodes, 	
ut possis cŭm ĭlla, ne te adulescens mulier defetiget. 	
{NA.} faciam ut iubes. sed m<³eu>³m virum ex te exire video. 	795
	%Navsistrata Chremes Demipho 	
       {CH.} Ehĕm Demipho, 	
iăm ĭlli datumst argentum? {DE.} curavi ilico. {CH.} nollem datum. 	
ei, video uxorem: paene plus quam sat erat. {DE.} quor nolles, Chreme? 	
{CH.} iam recte. {DE.} quid tu? ecquid locutu's cŭm ĭstac quam ob rem hanc ducimus? 	
{CH.} transegi. {DE.} quid ait tandem? {CH.} abduci non potest. {DE.} qui non potest? 	
{CH.} quia uterque utrique est cordi. {DE.} quid ĭstuc nostra? {CH.} magni. praeterhac 	800
cognatam comperi esse nobis. {DE.} quid? deliras. {CH.} sic erit. 	
non temere dico: redii mecum in memoriam. {DE.} satĭn sanus es? 	
{NA.} aŭ obsecro, vidĕ ne in cognatam pecces. {DE.} non est. {CH.} ne nega: 	
patri' nomen aliud dictum est: hoc tu errasti. {DE.} non norat patrem? 	
{CH.} norat. {DE.} quor aliud dixit? {CH.} numquamne hodie concedes mihi 	805
neque ĭntelleges? {DE.} si tu nil narras? {CH.} perdi'. {NA.} miror quid hŏc siet. 	
{DE.} equidem hercle nescio. {CH.} vin scire? at ita me servet Iuppiter, 	
ut propior illi quam ego sum ac tŭ homŏ nemost. {DE.} di vostram fidem, 	
eamus ad ĭpsam: una omnis nos aut scire aut nescire hoc volo. {CH.} ah. 	
{DE.} quid est? {CH.} ităn parvam mihi fidem esse apud te? {DE.} vin me credere? 	810
vin sati' quaesitum mi istuc esse? age, fiat. quid ĭlla filia 	
amici nostri? quid futurumst? {CH.} recte. {DE.} hanc igitur mittimus? 	
{CH.} quidni? {DE.} illa maneat? {CH.} sic. {DE.} ire igitur tibi licet, Nausistrata. 	
{NA.} sic pol commodius esse in omnis arbitror quam ut coeperas, 	
manere hanc; nam perliberali' visast, quom vidi, mihi.— 	815
{DE.} quid ĭstuc negotist? {CH.} iamne operuit ostium? {DE.} iam. {CH.} o Iuppiter, 	
di nos respiciunt: gnatam inveni nuptam cum t<³uo>³ filio. {DE.} hem 	
quo pacto potuit? {CH.} non sati' tutus est ad narrandum hic locus. 	
{DE.} at tu intro abi. {CH.} heus ne filii quidem hŏc nostri resciscant volo. 	
	%Antipho 	
Laetus sum, utŭt meăe res sese habent, fratri optigisse quod volt. 	820
quam scitumst ei(u)s modi in animo parare cupiditates 	
quas, quom res advorsae sient, paullo mederi possis! 	
hic simul argentum repperit, cura sese expedivit; 	
ego nullo possum remedio me evolvere ex his turbis 	
quin, si hoc celetur, in metu, sin patefit, in probro sim. 	825
neque me domum nunc reciperem ni mi esset spes ostenta 	
huiusce habendae. sed ubinam Getam invenire possim, ut 	
rogem quod tempu' conveniundi patri' me capere iubeat? 	
	%Phormio Antipho 	
{PH.} Argentum accepi, tradidi lenoni, abduxi mulierem, 	
curavi propria ut Phaedria poteretur; nam emissast manu. 	830
nunc una mihi res etiam restat quae est conficiunda, otium 	
ab senibus ad potandum ut habeam; nam aliquot hos sumam dies. 	
{AN.} sed Phormiost. quid ais? {PH.} quid? {AN.} quidnam nunc facturust Phaedria? 	
quo pacto satietatem amoris <³ai>³t se velle absumere? 	
{PH.} vicissim partis tuăs acturus est. {AN.} quas? {PH.} ut fugitet patrem. 	835
te suăs rogavit rursum ut ageres, causam ut pro se diceres; 	
nam potaturus est apud me. ego me ire senibus Sunium 	
dicam ad mercatum, ancillulam emptum dudum quam dixit Geta: 	
ne quom hic non videant me conficere credant argentum suom. 	
sed ostium concrepuit abs te. {AN.} vidĕ quis egreditur. {PH.} Getast. 	840
	%Geta Antipho Phormio 	
{GE.} O Fortuna, o Fors Fortuna, quantis commoditatibus, 	
quam subito meo ero Antiphoni ope vostra hunc onerastis diem! 	
{AN.} quidnam hic sibi volt? {GE.} nosque amicos ei(u)s exonerastis metu! 	
sed ego nunc mihi cesso qui non umerum hunc onero pallio 	
atque hominem propero invenire, ut haec quae contigerint sciat. 	845
{AN.} num tu intellegi' quid hĭc narret? {PH.} num tu? {AN.} nil. {PH.} tantundem ego. 	
{GE.} ad lenonem hinc ire pergam: ibi nunc sunt. {AN.} heus Geta! {GE.} em tibi: 	
num mirum aut novomst revocari, cursum quom institeris? {AN.} Geta. 	
{GE.} pergit hercle. numquam tu odio t<³uo>³ me vinces. {AN.} non manes? 	
{GE.} vapula. {AN.} id quidĕm tibi iam fiet nisi resisti'. verbero. 	850
{GE.} familiariorem oportet esse hunc: minitatur malum. 	
sed ĭsne est quem quaero an non? ipsust, congredere actutum. {AN.} quid est? 	
{GE.} [o] omnium quantumst qui vivont hominum homo ornatissime! 	
nam sine controvorsia ab dis solu' diligere, Antipho. 	
{AN.} ita velim; sed quĭ ĭstuc credam ita esse mihi dici velim. 	855
{GE.} satine est si te delibutum gaudio reddo? {AN.} enicas. 	
{PH.} quin tu hinc pollicitationes aufer et quod fers cedo. {GE.} oh 	
tu quoque aderas, Phormio? {PH.} aderam. sed tu cessas. {GE.} accipe, em: 	
ut modo argentum tibi dedimus apŭd forum, recta domum 	
sumu' profecti; interea mittit eru' me ad uxorem tuam. 	860
{AN.} quăm ŏb rem? {GE.} omitto proloqui; nam nil ad hanc rem est, Antipho. 	
ubi ĭn gynaeceum ire occipio, puer ad me adcurrit Mida, 	
pone reprendit pallio, resupinat: respicio, rogo 	
quăm ŏb rem retineat me: ait esse vetitum intro ad eram accedere. 	
"Sophrona modo fratrem huc" inquit "senis introduxit Chremem" 	865
<³eu>³mque nunc esse intu' cŭm ĭllis. hoc ubi ego audivi, ad fores 	
suspenso gradu placide ire perrexi accessi astiti, 	
animam compressi, aurem admovi: ita animum coepi attendere, 	
hoc modo sermonem captans. {PH.} eu Geta! {GE.} hic pulcherrimum 	
facinus audivi: itaque paene hercle exclamavi gaudio. 	870
{AN.} quod? {GE.} quodnam arbitrare? {AN.} nescio. {GE.} atqui mirificissimum: 	
patruo' tuos est pater inventu' Phanio uxori tuae. {AN.} hem 	
quid ais? {GE.} cum ei(u)s consuevit olim matre in Lemno clanculum. 	
{PH.} somnium! utine haec ignoraret suŏm patrem? {GE.} aliquid credito, 	
Phormio, esse causae. sed censen me potuisse omnia 	875
intellegere extra ostium intu' quae inter sese ipsi egerint? 	
{AN.} atque ego quoque inaudivi illam fabulam. {GE.} immo etiam dabo 	
quo mage credas: patruos interea inde huc egreditur foras: 	
haud multo post cum patre idem recipit se intro denuo: 	
ait uterque tibi potestatem eius adhibendae dari. 	880
denique ego sum missu' te ut requirerem atque adducerem. {AN.} em 	
quin ergo rape me: quid cessas? {GE.} fecerō. {AN.} heus Phormio, 	
valĕ. {PH.} vale, Antipho. bene, ita me dĭ ament, factum: gaudeo. 	
	%Phormio 	
Tantam fortunam de inproviso esse his datam! 	
summa eludendi occasiost mihi nunc senes 	885
et Phaedriae curam adimere argentariam, 	
ne quoiquam s<³uo>³rum aequalium supplex siet. 	
năm ĭdem hoc argentum, ita ut datumst, ingratiis 	
<³ei>³ datum erit: hoc qui cogam re ipsa repperi. 	
nunc gestu' mihi voltusque est capiundus novos. 	890
sed hinc concedam in angiportum hoc proxumum, 	
inde hisce ostendam me, ubi erunt egressi foras. 	
quo me adsimularam ire ad mercatum, non eo. 	
	%Demipho Chremes Phormio 	
{DE.} Dis magnas merito gratias habeo atque ago 	
quando evenere haec nobis, frater, prospere. 	895
quantum potest nunc conveniundust Phormio, 	
priu' quam dilapidat nostras triginta minas 	
ut auferamu'. {PH.} Demiphonem si domist 	
visam ut quod . . {DE.} at nos ad te ibamu', Phormio. 	
{PH.} de <³ea>³dem hac fortasse causa? {DE.} ita hercle. {PH.} credidi: 	900
quid ad me ibati'? {DE.} ridiculum. {PH.} verĕbamini 	
ne non id facerem quod recepissem semel? 	
heus quanta quanta haec mea paupertas est, tamen 	
adhuc curavi unum hoc quidem, ut mi esset fides. 	
{CH.} estne ita ut<i> dixi liberalis? {DE.} oppido. 	905
{PH.} idque ad vos venio nuntiatum, Demipho, 	
paratum me esse: ubi voltis, uxorem date. 	
nam omnis posthabui mihi res, ita uti par fuit, 	
postquam id tanto opere vos velle animum advorteram. 	
{DE.} at hic dehŏrtatus est me nĕ ĭllam tibi darem: 	910
"nam quĭ erit rumor populi" inquit "si id feceris? 	
olim quom honeste potuit, tum non est data: 	
<³ea>³m nunc extrudi turpest." ferme eadem omnia 	
quae tute dudum coram me incusaveras. 	
{PH.} satis superbe inluditis me. {DE.} qui? {PH.} rogas? 	915
quia ne alteram quidem illam potero ducere; 	
nam quo redibo ore ad eam quam contempserim? 	
{CH.} ("tum autem Antiphonem video ab sese amittere 	
invitum eam" inque.) {DE.} tum autem video filium 	
invitum sane mulierem ab se amittere. 	920
sed transi sodes ad forum atque illud mihi 	
argentum rursum iubĕ rescribi, Phormio. 	
{PH.} quodne ego discripsi porro illis quibu' debui? 	
{DE.} quid igitur fiet? {PH.} si vis mi uxorem dare 	
quam despondisti, ducam; sin est ut velis 	925
manere illam apŭd te, dos hic maneat, Demipho. 	
nam non est aequom me propter vos decipi, 	
quom ego vostri honori' causa repudium alterae 	
remiserim, quae doti' tantundem dabat. 	
{DE.} in' hinc malam rem cŭm ĭstac magnificentia, 	930
fugitive? etiamnunc credi' te ignorarier 	
aut tua facta adeo? {PH.} irritor. {DE.} tune hanc duceres 	
si tibi daretur? {PH.} fac periclum. {DE.} ut filius 	
cŭm ĭlla habitet apŭd te, hoc vostrum consilium fuit. 	
{PH.} quaeso quid narras? {DE.} quin tu mi argentum cedo. 	935
{PH.} ĭmmŏ vero uxorem tu cedo. {DE.} in ius ambula. 	
[in ius] {PH.} enĭmvero si porro esse odiosi pergitis . . 	
{DE.} quid facies? {PH.} egone? vos me indotatis modo 	
patrocinari fortasse arbitramini: 	
etiam dotatis soleo. {CH.} quid ĭd nostra? {PH.} nihil. 	940
hic quandam noram quoi(u)s vir uxorem {CH.} hem. {DE.} quid est? 	
{PH.} Lemni habuit aliam, {CH.} nullu' sum. {PH.} ex qua filiam 	
suscepit; et eam clam educat. {CH.} sepultu' sum. 	
{PH.} haec adeo ego illi iam denarrabo. {CH.} obsecro, 	
ne facias. {PH.} oh tune is eras? {DE.} ut ludos facit! 	945
{CH.} missum te facimu'. {PH.} fabulae! {CH.} quid vis tibi? 	
argentum quod habes condonamu' te. {PH.} audio. 	
quid vos, malum, ergo me sic ludificamini 	
inepti vostra puerili sententia? 	
nolo volo; volŏ nolo rursum; cape cedo; 	950
quod dictum indictumst; quod modo erat ratum inritumst. 	
{CH.} quo pacto aut unde hic haec rescivit? {DE.} nescio; 	
nisi me dixisse nemini certo scio. 	
{CH.} monstri, ita me dĭ ament, simile. {PH.} inieci scrupulum. {DE.} hem 	
hicine ut a nobis hoc tantum argenti auferat 	955
tam aperte inridens? emori hercle satius est. 	
animo virili praesentique ut sis para. 	
vides peccatum tuom esse elatum foras 	
neque iam id celare posse te uxorem tuam: 	
nunc quod ĭpsa ex aliis auditura sit, Chreme, 	960
id nosmet indicare placabilius est. 	
tum hunc inpuratum poterimus nostro modo 	
ulciscī. {PH.} attat nisi mi prospicio, haereo. 	
hi gladiatorio animo ad me adfectant viam. 	
{CH.} at vereor ut placari possit. {DE.} bono animo es: 	965
ego redigam vos in gratiam, hoc fretus, Chreme, 	
quom e medio excessit unde haec susceptast tibi. 	
{PH.} itan agiti' mecum? satis astute adgredimini. 	
non hercle ex rĕ ĭsti(u)s me instigasti, Demipho. 	
ain tu? ubi quae lubitum fuerit peregre feceris 	970
neque hui(u)s sis veritu' feminae primariae 	
quin novŏ modo ei faceres contumeliam, 	
venias nunc precibu' lautum peccatum tuom? 	
hisce ego ĭllam dictis ita tibi incensam dabo 	
ut ne restinguas lacrumis si exstillaveris. 	975
{DE.} malum quod isti di deaeque omnes duint! 	
tantane adfectum quemquam esse hominem audacia! 	
non hoc publicitu' scelus hinc asportarier 	
in solas terras! {CH.} in ĭd redactu' sum loci 	
ut quid agam cŭm ĭllo nesciam prorsum. {DE.} ego scio: 	980
in ius eamus. {PH.} in ius? huc, siquid lubet. 	
{CH.} adsequere, retine dum ego huc servos evoco. 	
{DE.} enĭm nequeo solus: accurre. {PH.} una iniuriast 	
tecum. {DE.} lege agito ergo. {PH.} alterast tecum, Chreme. 	
{CH.} rape hunc. {PH.} sic agitis? enĭmvero vocest opus: 	985
Nausistrata, exi! {CH.} os opprime inpurum: vide 	
quantum valet. {PH.} Nausistrata! inquam. {DE.} non taces? 	
{PH.} taceam? {DE.} nisi sequitur, pugnos in ventrem ingere. 	
{PH.} vel oculum exclude: est ubi vos ulciscar probe. 	
	%Navsistrata Chremes Demipho 	
	%Phormio 	
{NA.} Qui nominat me? hem quid ĭstuc turbaest, obsecro, 	990
mi vir? {PH.} ehem quid nunc obstipuisti? {NA.} quis hic homost? 	
non mihi respondes? {PH.} hicine ut tibi respondeat, 	
qui hercle ubi sit nescit? {CH.} cave ĭsti quicquam cred<u>as. 	
{PH.} abĭ, tange: si non totu' friget, me enica. 	
{CH.} nil est. {NA.} quid ergo? quid ĭstic narrat? {PH.} iam scies: 	995
ausculta. {CH.} pergin credere? {NA.} quid ego obsecro 	
huic credam, qui nil dixit? {PH.} delirat miser 	
timore. {NA.} non pol temerest quod tu tam times. 	
{CH.} egŏn timeo? {PH.} recte sane: quando nil times. 	
et hŏc nil est quod ego dico, tu narra. {DE.} scelus, 	1000
tibi narret? {PH.} ohe tu, factumst abs te sedulo 	
pro fratre. {NA.} mi vir, non mihi narras. {CH.} at . . {NA.} quid "at"? 	
{CH.} non opus est dicto. {PH.} tibi quidem; at scito huic opust. 	
in Lemno {DE.} hem quid ais? {CH.} non taces? {PH.} clam te {CH.} ei mihi! 	
{PH.} uxorem duxit. {NA.} mĭ homo, di melius duint! 	1005
{PH.} sic factumst. {NA.} perii misera! {PH.} et inde filiam 	
suscepit iam unam, dum tu dormis. {CH.} quid agimus? 	
{NA.} pro di inmortales, facinu' miserandum et malum! 	
{PH.} hoc actumst. {NA.} an quicquam hodiest factum indignius? 	
qui mi, ubi ad uxores ventumst, tum fiunt senes! 	1010
Demipho, te appello: nam cum hoc ipso distaedet loqui: 	
haecin erant itiones crebrae et mansiones diutinae 	
Lemni? haecin erat ea quae nostros minuit fructus vilitas? 	
{DE.} ego, Nausistrata, esse in hac re culpam meritum non nego; 	
sed ea qui sit ignoscenda. {PH.} verba fiunt mortuo. 	1015
{DE.} nam neque neglegentia tuă neque odio id fecit tuo. 	
vinolentu' fere abhinc annos quindecim mulierculam 	
<³ea>³m compressit unde haec natast; neque postilla umquam attigit. 	
ea mortem obiit, e medio abiit qui fuit in re hac scrupulus. 	
quam ob rem te oro, ut alia facta tua sunt, aequo animo hoc feras. 	1020
{NA.} quid ego aequo animo? cupio misera in hac re iam defungier; 	
sed quid sperem? aetate porro minu' peccaturum putem? 	
iam tum erat senex, senectus si verecundos facit. 	
an mea forma atque aetas nunc magis expetendast, Demipho? 	
quid mi hic adfers quam ob rem exspectem aut sperem porro non fore? 	1025
{PH.} exsequias Chremeti quibus est commodum ire, em tempus est. 	
sic dabo: age nunc, Phormionem qui volet lacessito: 	
"faxo tali sum mactatŭm atque hic ĕst infortunio." 	
redeat sane in gratiam iam: supplici satis est mihi. 	
habet haec ei quod, dum vivat, usque ad aurem ogganniat. 	1030
{NA.} at meŏ merito credo. quid ego nunc commemorem, Demipho, 	
singulatim qualis ego in hŭnc fuerim? {DE.} novi aeque omnia 	
tecum. {NA.} merito[n] hoc meŏ videtur factum? {DE.} minime gentium. 	
verum iam, quando accusando fieri infectum non potest, 	
ignosce: orat confitetur purgat: quid vis amplius? 	1035
{PH.} enĭmvero priu' quam haec dat veniam, mihi prospiciam et Phaedriae. 	
heus Nausistrata, priu' quam huic respondes temere, audi. {NA.} quid est? 	
{PH.} ego minas triginta per fallaciam ab ĭlloc abstuli: 	
<³ea>³s dedi t<³uo>³ gnato: is pro sua amica lenoni dedit. 	
{CH.} hem quid ais? {NA.} adeo hoc indignum tibi videtur, filius 	1040
homo adulescens sĭ habet unam amicam, tŭ ŭxores duas? 	
nil pudere! quo ore illum obiurgabi'? responde mihi. 	
{DE.} faciet ut voles. {NA.} immo ut meăm iam scias sententiam, 	
neque ego ignosco neque promitto quicquam neque respondeo 	
priu' quam gnatum videro: ei(u)s iudicio permitto omnia: 	1045
quod ĭs iubebit faciam. {PH.} mulier sapiens es, Nausistrata. 	
{NA.} sati' tibi<n> est? {PH.} immo vero pulchre discedo et probe 	
et praeter spem. {NA.} tu t<³uo>³m nomen dic quid est. {PH.} mihĭn? Phormio: 	
vostrae familiae hercle amicus et tuŏ summu' Phaedriae. 	
{NA.} Phormio, at ego ecastor posthac tibi quod potero, quae voles 	1050
faciamque et dicam. {PH.} benigne dici'. {NA.} pol meritumst tuom. 	
{PH.} vin primum hodie facere quod ego gaudeam, Nausistrata, 	
et quod t<³uo>³ viro oculi doleant? {NA.} cupio. {PH.} me ad cenam voca. 	
{NA.} pol vero voco. {DE.} <³ea>³mus intro hinc. {NA.} fiat. sed ubist Phaedria 	
iudex noster? {PH.} iăm hĭc faxo aderit. {CANTOR.} vos valete et plaudite! 	1055

	@Publius Terentius Afer	Hecyra	verse
	%HECYRA 	
	%PROLOGVS (I) 	
Hecyra est huic nomen fabulaē. haec quom datast 	1
novā, novom intervenit vitium et calamitas 	
ut neque spectari neque cognosci potuerit: 	
ita populu' studio stupidus in funambulo 	
animum occuparat. nunc haec planest pro nova, 	5
et is qui scripsit hanc ob eam rem noluit 	
iterum referre ut iterum possit vendere. 	
alias cognostis eiu': quaeso hanc noscite. 	
	%PROLOGVS (II) 	
Orator ad vos venio ornatu prologi: 	
sinite exorator sim <³eo>³dem ut iure uti senem 	10
liceat quo iure sum usus adulescentior, 	
novas qui exactas feci ut inveterascerent, 	
ne cum poeta scriptura evanesceret. 	
in îs quas primum Caecili didici novas 	
partim sum earum exactu', partim vix steti. 	15
quia scibam dubiam fortunam esse scaenicam, 	
spe incerta certum mihi laborem sustuli, 	
<³ea>³sdem agere coepi ut ab eodem alias discerem 	
novas, studiose nĕ ĭllum ab studio abducerem. 	
perfeci ut spectarentur: ubi sunt cognitae, 	20
placitae sunt. ita poetam restitui in locum 	
prope iam remmotum iniuria advorsarium 	
ab studio atque ab labore atque arte musica. 	
quod si scripturam sprevissem in praesentia 	
et ĭn deterrendo voluissem operam sumere, 	25
ut in otio esset potiu' quam in negotio, 	
deterruissem facile ne alias scriberet. 	
nunc quid petam meă causa aequo animo attendite. 	
Hecyram ad vos refero, quam mihi per silentium 	
numquam agere licitumst; ita eam oppressit calamitas. 	30
<³ea>³m calamitatem vostra intellegentia 	
sedabit, si erit adiutrix nostrae industriae. 	
quom primum eam agere coepi, pugilum gloria 	
(funambuli <³eo>³dem accessit exspectatio), 	
comitum conventu', strepitu', clamor mulierum 	35
fecere ut ante tempus exirem foras. 	
vetere in nova coepi uti consuetudine 	
in experiundo ut essem; refero denuo. 	
primo actu placeo; quom interea rumor venit 	
datum iri gladiatores, populu' convolat, 	40
tumultuantur clamant, pugnant de loco: 	
ego ĭnterea meŭm non potui tutari locum. 	
nunc turba nulla est: otium et silentiumst: 	
agendi tempu' mihi datumst; vobis datur 	
potestas condecorandi ludos scaenicos. 	45
nolite sinere per vos artem musicam 	
recidere ad paucos: facite ut vostra auctoritas 	
meae aŭctoritati fautrix adiutrixque sit. 	
si numquam avare pretium statui arti meae 	
et eum ĕsse quaestum in animum induxi maxumum 	50
quam maxume servire vostris commodis, 	
sinite impetrare me, qui in tutelam meam 	
studium suom et se in vostram commisit fidem, 	
ne <³eu>³m circumventum inique iniqui inrideant. 	
meă causa causam accipite et date silentium, 	55
ut lubeat scribere aliis mihique ut discere 	
novas expediat posthac pretio emptas meo. 	
	%ACTVS I 	
	%Philotis Syra 	
{PH.} Per pol quam paucos reperias meretricibus 	58
fidelis evenire amatores, Syra. 	
vel hĭc Pamphilus iurabat quotiens Bacchidi, 	60
quam sancte, uti quivis facile posset credere, 	
numquam illa viva ducturum uxorem domum! 	
em duxit. {SY.} ergo propterea te sedulo 	
et moneo et hortor ne quoiusquam misereat, 	
quin spolies mutiles laceres quemque nacta sis. 	65
{PH.} utine eximium neminem habeam? {SY.} neminem: 	
nam nemo illorum quisquam, scito, ad te venit 	
quin ita paret sese abs te ut blanditiis suis 	
quam minimo pretio s<³ua>³m voluptatem expleat. 	
hiscin tu amabo non contra insidiabere? 	70
{PH.} tamen pol eandem iniuriumst esse omnibus. 	
{SY.} iniurium autem est ulcisci advorsarios, 	
aut qua via te captent <³ea>³dem ipsos capi? 	
eheu me miseram, quor non aut istaec mihi 	
aetas et formast aut tibi haec sententia? 	75
	%Parmeno Philotis Syra 	
{PA.} Senex si quaeret me, modo isse dicito 	
ad portum percontatum adventum Pamphili. 	
audin quid dicam, Scirte? si quaeret me, uti 	
tum dicas; si non quaeret, nullu' dixeris, 	
alias ut uti possim causa hac integra. 	80
sed videon ego Philotium? unde haec advenit? 	
Philoti', salve multum. {PH.} o salve, Parmeno. 	
{SY.} salve mecastor, Parmeno. {PA.} et tu edepol, Syra. 	
dic mi, ubi, Philoti', te oblectasti tam diu? 	
{PH.} minime equidem mĕ ŏblectavi, quae cum milite 	85
Corinthum hinc sum profecta inhumanissimo: 	
biennium ibi perpetuom misera illum tuli. 	
{PA.} edepol te desiderium Athenarum arbitror, 	
Philotium, cepisse saepe et te tuom 	
consilium contempsisse. {PH.} non dici potest 	90
quam cupida eram huc redeundi, abeundi a milite 	
vosque hic videndi, antiqua ut consuetudine 	
agitarem inter vos libere convivium. 	
nam illi[c] haud licebat nisi praefinito loqui 	
quaĕ ĭlli placerent. {PA.} haud opinor commode 	95
finem statuisse orationi militem. 	
{PH.} sed quid hŏc negotist? modo quae narravit mihi 	
hic intu' Bacchi'? quod ego numquam credidi 	
fore, ut ille hac viva posset animum inducere 	
uxorem habere. {PA.} habere autem? {PH.} eho tu, an non habet? 	100
{PA.} habet, sed firmae haec vereor ut sint nuptiae. 	
{PH.} ita di deaeque faxint, si in rem est Bacchidis. 	
sed quĭ ĭstuc credam ita esse dic mihi, Parmeno. 	
{PA.} non est opus prolato hoc: percontarier 	
desiste. {PH.} nempe <³ea>³ causa ut ne id fiat palam? 	105
ita me dĭ amabunt, haud propterea te rogo, 	
uti hŏc proferam, sed ŭt tacita mecum gaudeam. 	
{PA.} numquam tam dices commode ut tergum meum 	
tuam in fidem committam. {PH.} ah noli, Parmeno: 	
quasi tu non multo malis narrare hoc mihi 	110
quam ego quae percontor scire. {PA.} (vera haec praedicat 	
et ĭllud mihi vitiumst maxumum.) si mihi fidem 	
das te tacituram, dicam. {PH.} ad ingenium redis. 	
fidem do: loquere. {PA.} ausculta. {PH.} istic sum. {PA.} hanc Bacchidem 	
amabat ut quom maxume tum Pamphilus 	115
quom pater uxorem ut ducat orare occipit 	
et haec communia omnium quae sunt patrum, 	
sese senem esse dicere, illum autem unicum: 	
praesidium velle se senectuti suae. 	
ill' primo se negare; sed postquam acrius 	120
pater instat, fecit animi ut incertus foret 	
pudorin anne amori obsequeretur magis. 	
tundendo atque odio denique effecit senex: 	
despondit <³ei>³ gnatam hui(u)s vicini proxumi. 	
usque illud visum est Pamphilo ne utiquam grave 	125
donec iam in ipsis nuptiis, postquam videt 	
paratas nec moram ullam quin ducat dari, 	
ibi demum ita aegre tulit ut ipsam Bacchidem, 	
si adesset, credo ibi eiu' commiseresceret. 	
ubiquomque datum erat spatium solitudinis 	130
ut conloqui mecum una posset: "Parmeno, 	
perii, quid ego egi! in quod me conieci malum! 	
non potero ferre hoc, Parmeno: perii miser." 	
{PH.} at te di deaeque perduint cum istoc odio, Lache! 	
{PA.} ut ăd pauca redeam, uxorem deducit domum. 	135
nocte illa prima virginem non attigit; 	
quae consecutast nox eam, nihilo magis. 	
{PH.} quid ais? cum virgine una adulescens cubuerit 	
plus potu', sese illa abstinere ut potuerit? 	
non veri simile dici' neque verum arbitror. 	140
{PA.} credo ita videri tibi. nam nemo ad te venit 	
nisi cupiens t<³ui>³; ille invitus illam duxerat. 	
{PH.} quid deinde fit? {PA.} diebu' sane pauculis 	
post Pamphilus me solum seducit foras 	
narratque ut virgo ab se integra etiam tum siet, 	145
seque ante quăm eam uxorem duxisset domum, 	
sperasse eas tolerare posse nuptias. 	
"sed quam decrerim me non posse diutius 	
habere, eam ludibrio haberi, Parmeno, 	
quin integram itidem reddam, ut accepi ab suis, 	150
neque honestum mihi neque utile ipsi virginist." 	
{PH.} pium ac pudicum ingenium narras Pamphili. 	
{PA.} "hoc ego proferre incommodum mi esse arbitror; 	
reddi patri autem, quoi tu nil dicas viti, 	
superbumst. sed ĭllam spero, ubi hoc cognoverit 	155
non posse se mecum esse, abituram denique." 	
{PH.} quid ĭnterea? ibatne ad Bacchidem? {PA.} cotidie. 	
sed ut fit, postquam hunc alienum ab sese videt, 	
maligna multo et mage procax facta ilico est. 	
{PH.} non edepol mirum. {PA.} atque ea res multo maxume 	160
diiunxit illum ab illa, postquam et ipse se 	
et illam et hanc quae domi erat cognovit satis, 	
ad ĕxemplum ambarum mores <³ea>³rum existimans. 	
haec, ita uti liberali esse ingenio decet, 	
pudens modesta incommoda atque iniurias 	165
viri omnis ferre et tegere contumelias. 	
hic animu' partim uxori' misericordia 	
devinctu', partim victus hui(u)s iniuriis 	
paullatim elapsust Bacchidi atque huc transtulit 	
amorem, postquam par ingenium nactus est. 	170
interea in Imbro moritur cognatus senex 	
horunc: ea ad hos redibat lege hereditas. 	
eo amantem invitum Pamphilum extrudit pater. 	
reliquit cum matre hic uxorem; nam senex 	
rus abdidit se, huc raro in urbem commeat. 	175
{PH.} quid adhuc habent infirmitatis nuptiae? 	
{PA.} nunc audies. primo dies complusculos 	
bene convenibat sane inter eas. interim 	
miris modis odisse coepit Sostratam: 	
neque lites ullae inter eas, postulatio 	180
numquam. {PH.} quid igitur? {PA.} siquando ad eam accesserat 	
confabulatum, fugere e conspectu ilico, 	
videre nolle: denique ubi non quit pati, 	
simulat se ad matrem accersi ad rem divinam, abit. 	
ubi ĭllic d<³ie>³s est compluris, accersi iubet: 	185
dixere causam tum nescioquam. iterum iubet: 	
nemo remisit. postquam accersunt saepius, 	
aegram esse simulant mulierem. nostra ilico 	
it visere ad eam: admisit nemo. hoc ubi senex 	
rescivit, heri ea causa rure huc advenit, 	190
patrem continuo convenit Philumenae. 	
quid egerint inter se nondum etiam scio; 	
nisi sane curaest quorsum eventurum hoc siet. 	
habes omnem rem: pergam quo coepi hoc iter. 	
{PH.} et quidem ego; nam constitui cum quodam hospite 	195
me esse illum conventuram. {PA.} di vortant bene 	
quod agas! {PH.} vale. {PA.} et tu bene vale, Philotium. 	
	%ACTVS II 	
	%Laches Sostrata 	
{LA.} Pro deum ătque hominum fidem, quod hŏc genus est, quaĕ haĕc est coniuratio! 	198
utin omnes mulieres eadem aeque studeant nolintque omnia 	
neque declinatam quicquam ab aliarum ingenio ullam reperias! 	200
itaque adeo uno animo omnes socrŭs oderunt nurus. 	
virĭs esse advorsas aeque studiumst, simili' pertinaciast, 	
in eodemque omnes mihi videntur ludo doctae ad malitiam; et 	
<³ei>³ ludo, si ullus est, magistram hanc esse sati' certo scio. 	
{SO.} me miseram, quae nunc quăm ŏb rem accuser nescio. {LA.} hem 	205
tu nescis? {SO.} non, ita me di bene ament, mi Lache, 	
itaque una inter nos agere aetatem liceat. {LA.} di mala prohibeant. 	
{SO.} meque abs te inmerito esse accusatam post modo rescisces. {LA.} scio, 	
te inmerito? an quicquam pro istis factis dignum te dici potest? 	
quae mĕ ĕt tĕ ĕt familiam dedecoras, filio luctum paras; 	210
tum autem ex amicis inimici ut sint nobis adfines facis, 	
qui illum decrerunt dignum s<³uo>³s quoi liberos committerent. 	
tu sola exorere quae perturbes haec tua inpudentia. 	
{SO.} egŏn? {LA.} tŭ ĭnquam, mulier, quae me omnino lapidem, non hominem putas. 	
an, quia ruri esse crebro soleo, nescire arbitramini 	215
quo quisque pacto hic vitam vostrarum exigat? 	
multo melius hic quae fiunt quam illi[c] ubi sum adsidue scio. 	
ideo quia, ŭt vos mihi domi eriti', proinde ego ero fama foris. 	
iampridem equidem audivi cepisse odium t<³ui>³ Philumenam, 	
minimeque adeo [est] mirum, et nĭ ĭd fecisset mage mirum foret; 	220
sed non credidi adeo ut etiam totam hanc odisset domum: 	
quod si scissem illa hic maneret potiu', tŭ hĭnc isses foras. 	
at vidĕ quam inmerito aegritudo haec oritur mi abs te, Sostrata: 	
rus habitatum abii concedens vobis et r<³ei>³ serviens, 	
sumptus vostros otiumque ut nostra res posset pati, 	225
m<³eo>³ labori haud parcens praeter aequom atque aetatem meam. 	
non te pro his curasse rebu' nequid aegre esset mihi! 	
{SO.} non mea opera neque pol culpa evenit. {LA.} immo maxume: 	
sola hic f<³ui>³sti: in tĕ ŏmnis haeret culpa sola, Sostrata. 	
quae hic erant curares, quom ego vos curis solvi ceteris. 	230
cum puella anum suscepisse inimicitias non pudet? 	
illi(u)s dices culpa factum? {SO.} haud equidem dico, mi Lache. 	
{LA.} gaudeo, ita me dĭ ament, gnati causa; nam de te quidem 	
sati' scio peccando detrimenti nil fieri potest. 	
{SO.} qui scis an ea causa, mi vir, me odisse adsimulaverit 	235
ut cum matre plus una esset? {LA.} quid ais? non signi hoc sat est, 	
quod herĭ nemo voluit visentem ad eam te intro admittere? 	
{SO.} enĭm lassam oppido tum esse <³ai>³bant: eo ad eam non admissa sum. 	
{LA.} t<³uo>³s esse ego ĭlli mores morbum mage quam ullam aliam rem arbitror, 	
et merito adeo; nam vostrarum nullast quin gnatum velit 	240
ducere uxorem; et quae vobis placitast condicio datur: 	
ubi duxere inpulsu vostro, vostro inpulsu <³ea>³sdem exigunt. 	
	%Phidippvs Laches Sostrata 	
{PH.} Etsi scio ego, Philumenā, m<³eu>³m ius esse ut te cogam 	
quae ego imperem facere, ego tamen patrio animo victu' faciam 	
ut tibi concedam neque tuae lubidini advorsabor. 	245
{LA.} atque eccum Phidippum optume video: hinc iam scibo hoc quid sit. 	
Phidippe, etsi ego m<³ei>³s me omnibus scio ĕsse adprime obsequentem, 	
sed non adeo ut mea facilitas corrumpat illorum animos: 	
quod tu si idem faceres, magis in rĕm ĕt vostram et nostram id esset. 	
nunc video in illarum potestate esse te. {PH.} heia vero. 	250
{LA.} adii te heri de filia: ut veni, itidem incertum amisti. 	
haud ita decet, si perpetuam hanc vis esse adfinitatem, 	
celare te iras. siquid est peccatum a nobis profer: 	
aut ea refellendo aut purgando vobis corrigemus 	
te iudice ipso. sin east causa retinendi apud vos 	255
quia aegrast, te mihi ĭniuriam facere arbitror, Phidippe, 	
si metui' satis ut meaĕ domi curetur diligenter. 	
at ita me dĭ ament, haud tibi hoc concedo—[etsi] illi pater es— 	
ut tŭ ĭllam salvam mage velis quam ego: id adeo gnati causa, 	
quem ego intellexi illam haud minus quam se ipsum magni facere. 	260
neque adeo clam me est quăm ĕsse eum graviter laturum credam, 	
hoc si rescierit: <³eo>³ domum studeo haec priu' quam ille redeat. 	
{PH.} Laches, et diligentiam vostram et benignitatem 	
novi et quae dicis omnia esse ut dicis animum induco, 	
et te hoc mihi cupio credere: illam ad vos redire studeo 	265
si facere possim ullo modo. {LA.} quae res te id facere prohibet? 	
eho num quid nam accusat virum? {PH.} minime. nam postquam attendi 	
magis et vi coepi cogere ut rediret, sancte adiurat 	
non posse apud vos Pamphilo se absente perdurare. 	
aliud fortasse aliis viti est: ego sum animo leni natus: 	270
non possum advorsari meis. {LA.} em Sostrata. {SO.} heu me miseram! 	
{LA.} certumne est istuc? {PH.} nunc quidem ut videtur: sed num quid vis? 	
nam est quod me transire ad forum iam oportet. {LA.} eŏ tecum una. 	
	%Sostrata 	
Edepol ne nos sumus inique aeque omnes invisae viris 	
propter paucas, quae omnes faciunt dignae ut videamur malo. 	275
nam ita me dĭ ament, quod me accusat nunc vir, sum extra noxiam. 	
sed non facile est expurgatu: ita animum induxerunt socrus 	
omnis esse iniquas: haud pol mequidem; nam numquam secus 	
habui illam ac si ex mĕ ĕsset gnata, nec quĭ hŏc mi eveniat scio; 	
nisi pol filium multimodis iam exspecto ut redeat domum. 	280
	%ACTVS III 	
	%Pamphilvs Parmeno (Myrrina) 	
{PAM.} Neminĭ plura acerba credo esse ex amore homini umquam oblata 	281
quam mi. heu me infelicem, hancin ego vitam parsi perdere! 	
hacin causa ego eram tanto opere cupidu' redeundi domum! hui 	
quanto fuerat praestabilius ubivis gentium agere aetatem 	
quam huc redire atque haec ita esse miserum me resciscere! 	285
nam nos omnes quibus est alicunde aliquis obiectus labos, 	
omne quod ĕst interea tempu' priu' quam id rescitumst lucrost. 	
{PAR.} ac sic citiu' qui te expedias his aerumnis reperias: 	
si non rediisses, haec irae factae essent multo ampliores. 	
sed nunc adventum tuom ambas, Pamphile, sciŏ reverituras: 	290
rem cognosces, iram expedies, rursum in gratiam restitues. 	
levia sunt quae tu pergravia esse in animum induxti tuom. 	
{PAM.} quid consolare me? an quisquam usquam gentiumst aeque miser? 	
priu' quam hanc uxorem duxi habebam alibi animum amori deditum; 	
tamen numquam ausu' sum recusare <³ea>³m quam mi obtrudit pater: 	295
iam in hac re, ut taceam, quoivis facile scitust quam fuerim miser. 	
vix me illi<m> abstraxi atque inpeditum in ea expedivi animum meum, 	
vixque huc contuleram: em nova res ortast porro ab hac quae me abstrahat. 	
tum matrem ex <³ea>³ re me aut uxorem in culpa inventurum arbitror; 	
quod quom ita ĕsse invenero, quid restat nisi porro ut fiam miser? 	300
nam matri' ferre iniurias me, Parmeno, pietas iubet; 	
tum uxori obnoxius sum: ita olim s<³uo>³ me ingenio pertulit, 	
tot m<³ea>³s iniurias quae numquam in ullo patefecit loco. 	
sed magnum nescioquid necessest evenisse, Parmeno, 	
unde ira inter eas intercessit quae tam permansit diu. 	305
{PAR.} haud quidem hĕrcle: parvom; si vis vero veram rationem exsequi, 	
non maxumas quae maxumae sunt interdum irae iniurias 	
faciunt; nam saepe est quibus in rebus aliu' ne iratus quidem est, 	
quom de <³ea>³dem causast iracundu' factus inimicissimus. 	
pueri inter sese quam pro levibu' noxiis iras gerunt 	310
quapropter? quia enĭm qui <³eo>³s gubernat animus eum ĭnfirmum gerunt. 	
itidem illae mulieres sunt ferme ut pueri levĭ sententia: 	
fortasse unum aliquod verbum inter eas iram hanc concivisse. 	
{PAM.} abĭ, Parmeno, intro ac me venisse nuntia. {PAR.} hem quid hŏc est? {PAM.} tace. 	
trepidari sentio et cursari rursum prorsum. {PAR.} agedum, ad fores 	315
accedo propius. em sensistin? {PAM.} noli fabularier. 	
pro Iuppiter, clamorem audivi. {PAR.} tute loqueris, me vetas. 	
{MY.} {⁴¹intus}⁴¹ tace obsecro, mea gnata. {PAM.} matri' vox visast Philumenae. 	
nullus sum. {PAR.} quidum? {PAM.} perii. {PAR.} quăm ŏb rem? {PAM.} nescioquod magnum malum 	
profecto, Parmeno, me celant. {PAR.} uxorem Philumenam 	320
pavitare nescioquid dixerunt: id si forte est nescio. 	
{PAM.} interii; quor mihi id non dixti? {PAR.} quia non poteram una omnia. 	
{PAM.} quid morbi est? {PAR.} nescio. {PAM.} quid? nemon medicum adduxit? {PAR.} nescio. 	
{PAM.} cesso hinc ire intro ut hoc quam primum quidquid est certo sciam? 	
quonam modo, Philumenā mea, nunc te offendam adfectam? 	325
nam si periclum ullum in te inest, perisse me una haud dubiumst.— 	
{PAR.} non usu' factost mihi nunc hunc intro sequi; 	
nam invisos omnis nos esse illis sentio: 	
herĭ nemo voluit Sostratam intro admittere. 	
si forte morbus amplior factus siet 	330
(quod sane nolim, maxume erĭ causa mei), 	
servom ilico introisse dicent Sostratae, 	
aliquid tulisse comminiscentur mali 	
capiti atque aetati illorum morbu' qui auctu' sit: 	
era ĭn crimen veniet, ego vero in magnum malum. 	335
	%Sostrata Parmeno Pamphilvs 	
{SO.} Nescioquid iamdudum audio hic tumultuari misera: 	
male metuo ne Philumenae mage morbus adgravescat: 	
quod te, Aesculapi, et te, Salus, nequid sit huius oro. 	
nunc ad eam visam. {PAR.} heus Sostrata. {SO.} hĕm. {PAR.} iterum istinc excludere. 	
{SO.} ehĕm Parmeno, tun hic eras? perii, quid faciam misera? 	340
non visam uxorem Pamphili, quom in proxumo hic sit aegra? 	
{PAR.} non visas? ne mittas quidem visendi causa quemquam. 	
nam quĭ amat quoĭ odio ipsus est, bis facere stulte duco: 	
laborem inanem ipsus capīt et ĭlli molestiam adfert. 	
tum filius tuos intro iit videre, ut venit, quid agat. 	345
{SO.} quid ais? an venit Pamphilus? {PAR.} venit. {SO.} dis gratiam habeo. 	
hĕm ĭstoc verbo animu' mihi redit et cura ex corde excessit. 	
{PAR.} iam ea te causa maxume nunc hoc intro ire nolo; 	
nam si remittent quidpiam Philumenae dolores, 	
omnem rem narrabit, scio, continuo sola soli 	350
quaĕ ĭnter vos intervenerit, unde ortumst initium irae. 	
atque eccum video ipsum egredi: quam tristis[es]t! {SO.} o mi gnate! 	
{PAM.} mea mater, salve. {SO.} gaudeo venisse salvom. salvan 	
Philumenast? {PAM.} meliusculast. {SO.} utinam istuc ita di faxint! 	
quid tu igitur lacrumas? aut quid es tam tristi'? {PAM.} recte, mater. 	355
{SO.} quid f<³ui>³t tumulti? dic mihi: an dolor repente invasit? 	
{PAM.} ita factumst. {SO.} quid morbi est? {PAM.} febris. {SO.} cotidiana? {PAM.} ita aiunt. 	
i sodes intro, consequar iam te, mea mater. {SO.} fiat.— 	
{PAM.} tu pueris curre, Parmeno, obviam atque îs onera adiuta. 	
{PAR.} quid? non sciunt ipsi viam domum qua veniant? {PAM.} cessas? 	360
	%Pamphilvs 	
Nequeo m<³ea>³rum rerum initium ullum invenire idoneum 	
unde exordiar narrare quae necopinanti accidunt; 	
partim quae perspexi hisce oculis, partim quae accepi auribus: 	
qua me propter exanimatum citius eduxi foras. 	
nam modo intro me ut corripui timidus, alio suspicans 	365
morbo me visurum adfectam ac sensi esse uxorem: ei mihi! 	
postquam me aspexere ancillae advenisse, ilico ŏmnes simul 	
laetae exclamant "venit", id quod me repente aspexerant. 	
sed continuo voltum earum sensi inmutari omnium, 	
quia tam incommode illic fors obtulerat adventum meum. 	370
una illarum interea propere praecucurrit nuntians 	
me venisse: ego ei(u)s videndi cupidu' recta consequor. 	
postquam intro adveni, extemplo eiu' morbum cognovi miser; 	
nam neque ut celari posset tempu' spatium ullum dabat 	
neque voce alia ac res monebat ipsa poterat conqueri. 	375
postquam aspexi, "o facinus indignum" inquam et corripui ilico 	
me inde lacrumans, incredibili rĕ ătque atroci percitus. 	
mater consequitur: iam ut limen exirem, ad genua accidit 	
lacrumans misera: miseritumst. profecto hoc sic est, ut puto: 	
omnibu' nobis ut res dant sese ita magni atque humiles sumus. 	380
hanc habere orationem mecum principio institit: 	
"o mi Pamphile, abs te quăm ŏb rem haec abierit causam vides; 	
nam vitiumst oblatum virgini olim a nescioquo inprobo. 	
nunc huc confugit tĕ ătque alios partum ut celaret suom." 	
sed quom orata huiu' reminiscor nequeo quin lacrumem miser. 	385
"quaeque fors fortunast" inquit "nobis quae te hodie obtulit, 	
per eam te obsecramus ambae, si ius si fas est, uti 	
advorsa eiu' per te tecta tacitaque apud omnis sient. 	
si umquam erga te animo esse amico sensisti <³ea>³m, mi Pamphile, 	
sine labore hanc gratiam te uti sibi des prŏ ĭlla nunc rogat. 	390
ceterum de redducenda id facias quod ĭn rem sit tuam. 	
parturire eam nec gravidam esse ex te solus consciu's: 	
nam aiunt tecum post duobu' concubuisse [eam] mensibus. 	
tum, postquam ad te venit, mensis agitur hic iam septimus: 	
quod te scire ipsa indicat res. nunc si potis est, Pamphile, 	395
maxume volŏ doque operam ut clam partus eveniat patrem 	
atque adeo omnis. sed si id fieri non potest quin sentiant, 	
dicam abortum esse: sciŏ nemini aliter suspectum fore 	
quin, quod veri similest, ex te recte eum natum putent. 	
continuo exponetur: hic tibi nil est quicquam incommodi, 	400
et ĭlli miserae indigne factam iniuriam contexeris." 	
pollicitus sum et servare in eo certumst quod dixi fidem. 	
nam de redducenda, id vero ne utiquam honestum esse arbitror 	
nec faciam, etsi amor me graviter consuetudoque ei(u)s tenet. 	
lacrumo quae posthac futurast vita quom in mentem venit 	405
solitudoque. o fortuna, ut numquam perpetuo's data! 	
sed iam prior amor me ad hanc rem exercitatum reddidit, 	
quĕm ego tum consilio missum feci: idem [nunc] huc operam dabo. 	
adĕst Parmeno cum pueris: hunc minimest opus 	
in hac re adesse; nam olim soli credidi 	410
ea me abstinuisse in principio quom datast. 	
vereor, si clamorem ei(u)s hic crebro exaudiat, 	
ne parturire intellegat. aliquo mihist 	
hinc ablegandu' dum parit Philumena. 	
	%Parmeno Sosia Pamphilvs 	
{PAR.} Ain tu tibi hoc incommodum evenisse iter? 	415
{SO.} non hercle verbis, Parmeno, dici potest 	
tantum quam re ipsa navigare incommodumst. 	
{PAR.} itan est? {SO.} o fortunate, nescis quid mali 	
praeterieris qui numquam es ingressus mare. 	
nam alias ut mittam miserias, unam hanc vide: 	420
dies triginta aut plus eo in navi fui 	
quom interea semper mortem exspectabam miser; 	
ita usque advorsa tempestate usi sumus. 	
{PAR.} odiosum. {SO.} haud clam me est. denique hercle aufugerim 	
potius quam redeam, si <³eo>³ mihi redeundum sciam. 	425
{PAR.} olim quidem te causae inpellebant leves, 	
quod nunc minitare facere, ut faceres, Sosia. 	
sed Pamphilum ipsum video stare ante ostium: 	
ite intrō; ego hŭnc adibo, siquid me velit.— 	
ere, etiam [nunc] tu hic stas? {PAM.} et quidĕm tĕ ĕxspecto. {PAR.} quid est? 	430
{PAM.} in arcem transcurso opus est. {PAR.} quoĭ homini? {PAM.} tibi. 	
{PAR.} in arcem? quid eo? {PAM.} Callidemidem hospitem 	
Myconium, qui mecum una vectust, conveni. 	
{PAR.} perii. vovisse hunc dicam, si salvos domum 	
redisset umquam, ut me ambulando rumperet? 	435
{PAM.} quid cessas? {PAR.} quid vis dicam? an conveniam modo? 	
{PAM.} ĭmmŏ quod constitui me hodie conventurum eum, 	
non posse, ne me frustra illi exspectet. vola. 	
{PAR.} at non novi homini' faciem. {PAM.} at faciam ut noveris: 	
magnu' rubicundu' crispu' crassu' caesius 	440
cadaverosa facie. {PAR.} dĭ ĭllum perduint! 	
quid si non veniet? maneamne usque ad vesperum? 	
{PAM.} maneto: curre. {PAR.} non queo: ita defessu' sum.— 	
{PAM.} ille abiit. quid agam infelix? prorsus nescio 	
quo pacto hoc celem quod me oravit Myrrina, 	445
s<³uae>³ gnatae partum; nam me miseret mulieris. 	
quod potero faciam, tamen ut pietatem colam; 	
nam me parenti potiu' quăm amori obsequi 	
oportet. attat eccum Phidippum et patrem 	
video: horsum pergunt. quid dicam hisce incertu' sum. 	450
	%Laches Phidippvs Pamphilvs 	
{LA.} Dixtin dudum illam dixisse se exspectare filium? 	
{PH.} factum. {LA.} venisse aiunt: redeat. {PA.} causam quam dicam patri 	
quăm ŏb rem non redducam nesciŏ. {LA.} quĕm ego hic audivi loqui? 	
{PA.} certum offirmare est viam me quam decrevi persequi. 	
{LA.} ipsus est de quo hoc agebam tecum. {PA.} salve, mi pater. 	455
{LA.} gnate mi, salve. {PH.} bene factum te advenisse, Pamphile; 	
atque adeo, id quod maxumumst, salvom atque validum. {PA.} creditur. 	
{LA.} advenis modo? {PA.} admodum. {LA.} cedo, quid reliquit Phania 	
consobrinu' noster? {PA.} sane hercle homŏ voluptati obsequens 	
f<³ui>³t dum vixit; et qui sic sunt haud multum heredem iuvant, 	460
sibi vero hanc laudem relinquont "vixit, dum vixit, bene." 	
{LA.} tum tu igitur nil attulisti plus una hac sententia? 	
{PA.} quidquid est id quod reliquit, profuit. {LA.} immo obfuit; 	
nam illum vivom et salvom vellem. {PH.} inpune optare istuc licet: 	
ill' revivescet iam numquam; et tamen utrum malis scio. 	465
{LA.} herĭ Philumenam ad se accersi hic iussit. dic iussisse te. 	
{PH.} noli fodere. iussi. {LA.} sed eam iam remittet. {PH.} scilicet. 	
{PA.} omnem rem scio ut sit gesta: adveniens audivi modo. 	
{LA.} at ĭstos invidos di perdant qui haec lubenter nuntiant. 	
{PA.} ego me sciŏ cavisse ne ulla merito contumelia 	470
fieri a vobis posset; idque si nunc memorare hic velim 	
quam fideli animo et benigno in illam et clementi fui, 	
vere possum, ni te ex ipsa haec mage velim resciscere; 	
namque <³eo>³ pacto maxume apŭd te meo erit ingenio fides, 	
quom illa, quae nunc in me iniquast, aequa de me dixerit. 	475
neque mea culpa hoc discidium evenisse, id testor deos. 	
sed quando sese esse indignam deputat matri meae 	
quae concedat cui(u)sque mores toleret sua modestia, 	
neque alio pacto componi potĕst inter eas gratia, 	
segreganda aut mater a me est, Phidippe, aut Philumena. 	480
nunc me pietas matri' potiu' commodum suadet sequi. 	
{LA.} Pamphile, haud invito ad auris sermo mi accessit tuos, 	
quom te postputasse omnis res prae parente intellego; 	
verum vidĕ ne inpulsus ira prave insistas, Pamphile. 	
{PA.} quibus iris pulsu' nunc in illam iniquo' sim 	485
quae numquam quicquam erga me commeritast, pater, 	
quod nollem, et saepe quod vellem meritam scio? 	
amoque et laudo et vehementer desidero; 	
nam f<³ui>³sse erga me miro ingenio expertu' sum; 	
illique exopto ut relicuam vitam exigat 	490
cŭm eo viro me qui sit fortunatior, 	
quandoquidem illam a me distrahit necessitas. 	
{PH.} tibi id in manust ne fiat. {LA.} si sanus sies: 	
iube ĭllam redire. {PA.} non est consilium, pater: 	
matris servibo commodis. {LA.} quŏ abis? mane 	495
mane, inquam: quŏ abis?— {PH.} quaĕ haĕc est pertinacia? 	
{LA.} dixin, Phidippe, hanc rem aegre laturum esse eum? 	
quam ob rem te orabam filiam ut remitteres. 	
{PH.} non credidi edepol adeo inhumanum fore. 	
ita nunc is sibi me supplicaturum putat? 	500
si est ut velit redducere uxorem, licet; 	
sin aliost animo, renumeret dotem huc, eat. 	
{LA.} ecce autem tu quoque prōterve iracundus es! 	
{PH.} percontumax redisti huc nobis, Pamphile! 	
{LA.} decedet iam ira haec, etsi merito iratus est. 	505
{PH.} quia paullum vobis accessit pecuniae, 	
sublati animi sunt. {LA.} etiam mecum litigas? 	
{PH.} deliberet renuntietque hodie mihi 	
velitne an non, ut alii, si huic non est, siet. 	
{LA.} Phidippe, adĕs, audi paucis.—abiit. quid mea? 	510
postremo inter se transigant ipsi ut lubet, 	
quando nec gnatu' neque hĭc mi quicquam obtemperant, 	
quae dico parvi pendunt. porto hoc iurgium 	
ad ŭxorem quoi(u)s haec fiunt consilio omnia, 	
atque in eam hoc omne quod mihi aegrest evomam. 	515
	%ACTVS IV 	
	%Myrrina Phidippvs 	
{MY.} Perii, quid agam? quo me vortam? quid viro m<³eo>³ respondebo 	516
misera? nam audivisse vocem pueri visust vagientis; 	
ita corripuit derepente tacitu' sese ad filiam. 	
quod si rescierit peperisse eam, id qua causa clam me habuisse 	
dicam non edepol scio. 	520
sed ostium concrepuit. credo ipsum exire ad me: nulla sum. 	
{PH.} uxor ubi me ad filiam ire sensit, se duxit foras: 	
atque eccam: video. quid ais, Myrrina? heus tibi dico. {MY.} mihine, vir? 	
{PH.} vir ego tuo' sim? tu virum me aut hominem deputas adeo esse? 	
nam si utrumvis horum, mulier, umquam tibi visus forem, 	525
non sic ludibrio t<³ui>³s factis habitus essem. {MY.} quibus? {PH.} at rogitas? 	
peperit filia: hem taces? ex qui? {MY.} istuc patrĕm rogare est aequom. 	
perii! ex quo censes nisi ĕx illo quoi datast nuptum obsecro? 	
{PH.} credo: neque adeo arbitrari patris est aliter. sed demiror 	
quid sit quam ob rem hunc tanto opere omnis nos celare volueris 	530
partum, praesertim quom et recte et tempore suŏ pepererit. 	
adeon pervicaci esse animo ut puerum praĕŏptares perire, 	
ex quo firmiorem inter nos fore amicitiam posthac scires, 	
potiu' quam advorsum animi t<³ui>³ lubidinem esset cum illo nupta! 	
ego etiam illorum esse hanc culpam credidi, quae test penes. 	535
{MY.} misera sum. {PH.} utinam sciam ita esse istuc! sed nunc mi in mentem venit 	
de hac re quod locuta es olim, quom illum generum cepimus: 	
nam negabas nuptam posse filiam t<³ua>³m te pati 	
cŭm eo qui meretricem amaret, qui pernoctaret foris. 	
{MY.} (quamvis causam hunc suspicari quam ipsam veram mavolo.) 	540
{PH.} multo priu' scivi quam tŭ ĭllum habere amicam, Myrrina; 	
verum id vitium numquam decrevi esse ego adulescentiae; 	
năm id [omnibus] innatumst. at pol iam aderit se quoque etiam quom oderit. 	
sed ut olim te ostendisti, eadem esse nil cessavisti usque adhuc 	
ut filiam ab eo abduceres neu quod ego egissem esset ratum. 	545
id nunc res indicium haec facit quo pacto factum volueris. 	
{MY.} adeon me esse pervicacem censes, quoi mater siem, 	
ut eo essem animo, si ex usu esset nostro hoc matrimonium? 	
{PH.} tun prospicere aut iudicare nostram in rem quod sit potes? 	
audisti ex aliquo fortasse qui vidisse <³eu>³m diceret 	550
exeuntem aut intro euntem ad amicam. quid tum postea? 	
si modeste ac raro haec fecit, nonne ea dissimulare nos 	
magis humanumst quam dare operam id scire qui nos oderit? 	
nam si is posset ab ea sese derepente avellere 	
quicum tot consuesset annos, non eum hominem ducerem 	555
nec virum sati' firmum gnatae. {MY.} mitte adulescentem obsecro 	
et quae me peccasse ais. abĭ, solu' solum conveni, 	
rogă velitne uxorem an non: sĭ est ut dicat velle se, 	
redde; sin est autem ut nolit, recte ego consului meae. 	
{PH.} siquidem ille ipse non volt et tu sen[si]sti in eo esse, Myrrina, 	560
peccatum, aderam quoi(u)s consilio fuerat ea par prospici. 	
quam ob rem incendor ira esse ausam facere haec te iniussu meo. 	
interdico ne extulisse extra aedis puerum usquam velis. 	
sed ego stultior m<³ei>³s dictis parere hanc qui postulem. 	
ibo intro atque edicam servis nequoquam ecferri sinant.— 	565
{MY.} nullam pol credo mulierem me miseriorem vivere: 	
năm ut hic laturus hoc sit, si ipsam rem ut siet resciverit, 	
non edepol clam me est, quom hoc quod leviust tăm animo irato tulit; 	
nec qua via sententia eiu' possit mutari scio. 	
hoc mi unum ex plurumis miseriis relicuom fuerat malum, 	570
si puerum ut tollam cogit, quoi(u)s nos qui sit nescimus pater. 	
nam quom compressast gnata, forma in tenebris nosci non quitast, 	
neque detractum <³ei>³ tum quicquamst qui posset post nosci qui siet; 	
ipse eripuit vĭ, ĭn digito quem habuit, virgini abiens anulum. 	
simŭl vereor Pamphilum ne orata nostra nequeat diutius 	575
celare, quom sciet alienum puerum tolli pro suo. 	
	%Sostrata Pamphilvs (Laches) 	
{SO.} Non clam me est, gnate mi, tibi me esse suspectam, uxorem tuam 	
propter m<³eo>³s mores hinc abisse, etsi ea dissimulas sedulo. 	
verum ita me dĭ ament itaque optingant ex te quae exoptem mihi ut 	
numquam sciens commerui merito ut caperet odium illam mei. 	580
teque ante quod me amare rebar, <³ei>³ rei firmasti fidem; 	
nam mi intu' tuo' pater narravit modo quo pacto me habueris 	
praepositam amori t<³uo>³: nunc tibi me certumst contra gratiam 	
referre ut apŭd me praemium esse positum pietati scias. 	
mi Pamphile, hoc et vobis et meaĕ commodum famae arbitror: 	585
ego rus abituram hinc cum t<³uo>³ me esse certo decrevi patre, 	
ne mea praesentia obstet neu causa ulla restet relicua 	
quin tua Philumena ad te redeat. {PA.} quaeso quid ĭstuc consilist? 	
illi(u)s stultitia victa ex urbe tu rus habitatum migres? 	
haud facies, neque sinam ut qui nobis, mater, male dictum velit, 	590
meă pertinacia esse dicat factum, haud tuă modestia. 	
tum t<³ua>³s amicas te et cognatas deserere et festos dies 	
meă causa nolo. {SO.} nil pol iăm ĭstaec mihi res volŭptatis ferunt: 	
dum aetati' tempu' tulĭt, perfuncta sati' sum: satias iam tenet 	
studiorum istorum. haec mihi nunc curast maxuma ut nequoi mea 	595
longinquitas aetatis obstet mortemve exspectet meam. 	
hic video me esse invisam inmerito: tempust me concedere. 	
sic optume, ut ego opinor, omnis causas praecidam omnibus: 	
et mĕ hăc suspicione exsolvam et illis morem gessero. 	
sine me obsecro hoc effugere volgu' quod male audit mulierum. 	600
{PA.} quam fortunatu' ceteris sum rebus, absque una hac foret, 	
hanc matrem habens talem, illam autem uxorem! {SO.} obsecro, mi Pamphile, 	
non tute incommodam rem, ut quaeque est, in animum induces pati? 	
si cetera ita sunt ut vis itaque uti esse ego illa[m] existumo, 	
mi gnate, da veniam hanc mihi, redduc illam. {PA.} vae misero mihi! 	605
{SO.} et mihi quidem; nam haec res non minu' me male habet quam te, gnate mi. 	
	%Laches Sostrata Pamphilvs 	
{LA.} Quem cŭm ĭstoc sermonem habueris procul hinc stans accepi, uxor. 	
istuc est sapere, qui ubiquomque opu' sit animum possis flectere; 	
quod sit faciundum fortasse post, idem hŏc nunc si feceris. 	
{SO.} fors fuat pol. {LA.} abĭ rus ergo hinc: ibi ego tĕ ĕt tu me feres. 	610
{SO.} spero ecastor. {LA.} ĭ ĕrgo intro et compone quae tecum simul 	
ferantur: dixi. {SO.} ita ut iubes faciam.— {PA.} pater. 	
{LA.} quid vis, Pamphile? {PA.} hinc abire matrem? minime. {LA.} quid ita ĭstuc vis? 	
{PA.} quia de uxore incertu' sum etiam quid sim facturus. {LA.} quid est? 	
quid vis facere nisi redducere? {PA.} equidem cupio et vix contineor; 	615
sed non minuam m<³eu>³m consilium: ex usu quod ĕst id persequar: 	
credo <³ea>³ gratia concordes [magis], si non redducam, fore. 	
{LA.} nescias: verum id tuă refert nil utrum illaec fecerint 	
quando haec aberit. odiosa haec est aetas adulescentulis. 	
e medio aequom excedere est: postremo nos iam fabulae 	620
sumu', Pamphilē, "senĕx atque anus." 	
sed video Phidippum egredi per tempus: accedamus. 	
	%Phidippvs Laches Pamphilvs 	
{PH.} Tibi quoque edepol sum iratus, Philumena, 	
graviter quidĕm; nam hercle factumst abs te turpiter. 	
etsi tibi causast de hac re: mater te inpulit. 	625
huic vero nullast. {LA.} opportune te mihi, 	
Phidippe, in ipso tempore ostendis. {PH.} quid est? 	
{PA.} quid respondebo his? aut quo pacto hoc aperiam? 	
{LA.} dic filiae rus concessurum hinc Sostratam, 	
ne revereatur minu' iam quo redeat domum. {PH.} ah 	630
nullam de his rebu' culpam commeruit tua: 	
a Myrrina haec sunt mea ŭxore exorta omnia. 	
<Pa.> mutatio fit. <Ph.> ea nos perturbat, Lache. 	
{PA.} dum ne redducam, turbent porro quam velint. 	
{PH.} ego, Pamphile, esse inter nos, si fieri potest, 	635
adfinitatem hanc sane perpetuam volo; 	
sin est ut aliter tua siet sententia, 	
accipias puerum. {PA.} sensit peperisse: occidi. 	
{LA.} puerum? quem puerum? {PH.} natus est nobis nepos. 	
nam abducta a vobis praegnas fuerat filia, 	640
neque f<³ui>³sse praegnatem umquam ante hunc scivi diem. 	
{LA.} bene, ita me dĭ ament, nuntias, et gaudeo 	
natum, tibi illam salvam. sed quid mulieris 	
uxorem habes aut quibu' moratam moribus? 	
nosne hoc celatos tam diu! nequeo satis 	645
quăm hŏc mihi videtur factum prave proloqui. 	
{PH.} non tibi ĭllud factum minu' placet quam mihi, Lache. 	
{PA.} etiamsi dudum fuerat ambiguom hoc mihi, 	
nunc non est quŏm eam [con]sequitur alienus puer. 	
{LA.} nulla tibi, Pamphile, hic iam consultatiost. 	650
{PA.} perii. {LA.} hunc videre saepe optabamus diem 	
quom ex te esset aliqui' qui te appellaret patrem. 	
evenit: habeo gratiam dis. {PA.} nullu' sum. 	
{LA.} redduc uxorem ac noli advorsari mihi. 	
{PA.} pater, si ex mĕ ĭlla liberos vellet sibi 	655
aut sese mecum nuptam, sati' certo scio, 	
non clam me haberet quae celasse intellego. 	
nunc quŏm ĕius alienum esse animum a me sentiam 	
(nec conventurum inter nos posthac arbitror), 	
quăm ŏb rem redducam? {LA.} mater quod suasit sua 	660
adulescens mulier fecit. mirandum[ne] id siet? 	
censen te posse reperire ullam mulierem 	
quae careat culpa? an quia non delincunt viri? 	
{PH.} vosmet videte iam, Lache et tu Pamphile, 	
remissan opu' sit vobis redductan domum. 	665
uxor quid faciat in manu non est mea: 	
neutra in re vobis difficultas a me erit. 	
sed quid faciemu' puero? {LA.} ridicule rogas: 	
quidquid futurumst, huic suŏm reddas scilicet 	
ut alamu' nostrum. {PA.} quem ipse neglexit pater, 	670
ego alam? {LA.} quid dixti? eho ăn non alemu', Pamphile? 	
prodemu' quaeso potiu'? quaĕ haĕc amentiast? 	
enĭmvero prorsu' iam tacere non queo; 	
nam cogis ea quae nolo ut praesente hoc loquar. 	
ignarum censes t<³ua>³rum lacrumarum esse me 	675
aut quid sit id quod sollicitare ad hunc modum? 	
primum hanc ubi dixti causam, te propter tuam 	
matrem non posse habere hanc uxorem domi, 	
pollicitast ea se concessuram ex aedibus. 	
nunc postquam ademptam hanc quoque tibi causam vides, 	680
puer quia clam test natu', nactus alteram es. 	
erras tui animi si me esse ignarum putas. 	
aliquando tandem huc animum ut adiungas tuom. 	
quam longum spatium amandi amicam tibi dedi! 	
sumptus quos fecisti in eam quam animo aequo tuli! 	685
egi atque oravi tecum uxorem ut duceres, 	
tempus dixi esse: inpulsu duxisti meo; 	
quae tum obsecutu' mihi fecisti ut decuerat. 	
nunc animum rursum ad meretricem induxti tuom; 	
quoi tu obsecutu' facis huic adeo iniuriam. 	690
nam in eandem vitam te revolutum denuo 	
video esse. {PA.} mene? {LA.} te ipsum: et facis iniuriam; 	
confingi' falsas causas ad discordiam, 	
ut cum illa vivas, testem hanc quom abs te amoveris. 	
sensitque adeo uxor; nam <³ei>³ causa alia quae fuit 	695
quam ob rem abs te abiret? {PH.} plane hic divinat: nam id est. 	
{PA.} dabŏ iusiurandum nil esse istorum mihi. {LA.} ah 	
redduc uxorem aut quăm ŏb rem non opu' sit cedo. 	
{PA.} non est nunc tempu'. {LA.} puerum accipias; nam is quidem 	
in culpa non est: post de matre videro. 	700
{PA.} omnibu' modis miser sum nec quid agam scio; 	
tot nunc me rebu' miserum concludit pater. 	
abibo hinc, praesens quando promoveo parum. 	
nam puerum iniussu credo non tollent meo, 	
praesertim in ea re quom sit mi adiutrix socrus. 	705
{LA.} fugis? hem, nec quicquam certi respondes mihi?— 	
num tibi videtur esse apud sese? sine: 	
puerum, Phidippe, mihi cedo: ego alam. {PH.} maxume. 	
non mirum fecit uxor [mea] si hoc aegre tulit: 	
amarae mulieres sunt, non facile haec ferunt. 	710
propterea haec irast; nam ipsa narravit mihi. 	
id ego hoc praesente tibi nolueram dicere, 	
neque ĭlli credebam primo: nunc verum palamst. 	
nam omnino abhorrere animum huic video a nuptiis. 	
{LA.} quid ergo agam, Phidippe? quid das consili? 	715
{PH.} quid agas? meretricem hanc primum adeundam censeo: 	
oremus accusemu' graviu' denique 	
minitemur si cŭm ĭllo habuerit rem postea. 	
{LA.} faciam ut mones. eho puer<e>, curre ad Bacchidem hanc 	
vicinam nostram: huc evoca verbis meis. 	720
et te oro porro in hac re adiutor sis mihi. {PH.} ah 	
iamdudum dixi idemque nunc dico, Lache: 	
manere adfinitatem hanc inter nos volo, 	
si ullo modo est ut possit: quod spero fore. 	
sed vin adesse me una dŭm ĭstam convenis? 	725
{LA.} ĭmmŏ vero abi, aliquam puero nutricem para. 	
	%ACTVS V 	
	%Bacchis Laches 	
{BA.} Non hoc de nihilost quod Laches me nunc conventam esse expetit; 	727
nec pol me multum fallit quin quod suspicor sit quod velit. 	
{LA.} videndumst ne minu' propter iram hanc impetrem quam possi<e>m, 	
aut nequid faciam plus quod post me minu' fecisse satiu' sit. 	730
adgrediar. Bacchi', salve. 	
{BA.} salve, Lache. {LA.} credo edepol te non nil mirari, Bacchis, 	
quid sit quapropter te huc foras puerum evocare iussi. 	
{BA.} ego pol quoque etiam timida sum quom venĭt mi in mentem quae sim, 	
ne nomen mihi quaesti obsiet; nam mores facile tutor. 	735
{LA.} si vera dici' nil tibist a me pericli, mulier; 	
nam iam aetate eă sum ut non siet peccato mi ignosci aequom: 	
quo magis omnis res cautius ne temere faciam adcuro. 	
nam si id facis facturave es bonas quod par est facere, 	
inscitum offerre iniuriam tibi [me] inmerenti iniquom est. 	740
{BA.} est magna ecastor gratiā dĕ ĭstac re quam tibi habeam; 	
nam qui post factam iniuriam se expurget parŭm mi prosit. 	
sed quid ĭstuc est? {LA.} m<³eu>³m receptas filium ad te Pamphilum. {BA.} ah. 	
{LA.} sine dicam: uxorem hanc priu' quam duxit, vostrum amorem pertuli. 	
manĕ: nondum etiam dixi id quod voluī. hic nunc uxorem habet: 	745
quaere alium tibi firmiorem [amicum] dum tibi tempu' consulendi est; 	
nam neque ĭlle hoc animo erit aetatem neque pol tu eadem istac aetate. 	
{BA.} quis id ait? {LA.} socrus. {BA.} men? {LA.} te ipsam: et filiam abduxit suam, 	
puerumque ob eam rem clam voluit, natu' qui est, exstinguere. 	
{BA.} aliud si scirem qui firmare meam apŭd vos possem fidem 	750
sanctius quam iusiurandum, id pollicerer tibi, Lache, 	
me segregatum habuisse, uxorem ut duxit, a me Pamphilum. 	
{LA.} lepida es. sed scin quid volŏ potius sodes facias? {BA.} quid vis? cedo. 	
{LA.} eas ad mulieres huc intro atque istuc iusiurandum idem 	
polliceare illis. exple animum îs teque hoc crimine expedi. 	755
{BA.} faciam quod pol, si esset alia ex hoc quaestu, haud faceret, scio, 	
ut de tali causa nuptae mulieri se ostenderet. 	
sed nolo esse falsa fama gnatum suspectum tuom, 	
nec leviorem vobis, quibus est minime aequom, <³eu>³m viderier 	
inmerito; nam meritu' de me est quod queam illi ut commodem. 	760
{LA.} facilem benivolumque lingua tua iam tibi me reddidit: 	
nam non sunt solae arbitratae haec; ego quoque etiam credidi. 	
nunc quam ego te esse praeter nostram opinionem comperi, 	
fac eadem ut sis porro: nostra utere amicitia ut voles. 	
aliter si facies—reprimam me ne aegre quicquam ex me audias. 	765
verum hoc moneo unum, qualis sim amicus aut quid possiem 	
potiu' quam inimicus, periclum facias. 	
	%Phidippvs Laches Bacchis 	
       {PH.} Nil apŭd me tibi 	
defieri patiar, quin quod opu' sit benigne praebeatur. 	
sed quom tu satura atque ebria eri', puer ut satur sit facito. 	
{LA.} noster socer, video, venit: puero nutricem adducit. 	770
Phidippe, Bacchis deierat persancte . . {PH.} haecin east? {LA.} haec est. 	
{PH.} nec pol ĭstae metuont d<³eo>³s neque eas respicere d<³eo>³s opinor. 	
{BA.} ancillas dedo: quolubet cruciatu per me exquire. 	
haec res hic agitur: Pamphilo me facere ut redeat uxor 	
oportet: quod si perficio non paenitet me famae, 	775
solam fecisse id quod aliae meretrices facere fugitant. 	
{LA.} Phidippe, nostras mulieres suspectas f<³ui>³sse falso 	
nobis in re ipsa invenimus: porro hanc nunc experiamur. 	
nam si compererit crimini tua se uxor credidisse, 	
missam iram faciet; sin autem est ob eam rem iratu' gnatus 	780
quod peperit uxor clam, id levest: cito ab eo haec ira abscedet. 	
profecto in hac re nil malist quod sit discidio dignum. 	
{PH.} velim quidem hercle. {LA.} exquire: adest: quod sati' sit faciet ipsa. 	
{PH.} quid mihi ĭstaec narras? an quia non tute ipse dudum audisti 	
de hac re animu' meus ut sit, Laches? illis modo explete animum. 	785
{LA.} quaeso edepol, Bacchi', quod mihi es pollicita tute ut serves. 	
{BA.} ob eam rem vin ego ĭntroeam? {LA.} ĭ, atque exple animum îs, coge ut credant. 	
{BA.} eo, etsi sciŏ pol îs forē m<³eu>³m conspectum invisum hodie. 	
nam nupta meretrici hostis est, a viro ubi segregatast. 	
{LA.} at haec amicae erunt, ubi quam ob rem adveneris resciscent. 	790
{PH.} at easdem amicas fore tibi promitto rem ubi cognorint; 	
nam illas errore et te simul suspicione exsolves. 	
{BA.} perii, pudet Philumenae. me sequimini huc intro ambae.— 	
{LA.} quid ĕst quod mihi malim quam quod huic intellego evenire, 	
ut gratiam ineat sine suo dispendio et mihi prosit? 	795
nam si est ut haec nunc Pamphilum vere ab se segregarit, 	
scit sibi nobilitatem ex eo et rem natam et gloriam esse: 	
referet gratiam ei unaque nos sibi opera amicos iunget. 	
	%Parmeno Bacchis 	
{PA.} Edepol ne meam erus esse operam deputat parvi preti, 	
qui ob rem nullam misit frustra ubi totum desedi diem, 	800
Myconium hospitem dum exspecto in arce Callidemidem. 	
itaque ineptus hodie dŭm ĭlli sedeo, ut quisque venerat, 	
accedebam: "adulescens, dicdum quaeso mi, es tu Myconius?" 	
"non sum." "at Callidemides?" "non." "hospitem ecquem Pamphilum 	
hic habes?" omnes negabant: neque eum quemquam esse arbitror. 	805
denique hercle iam pudebat: abii. sed quid Bacchidem 	
ab nostro adfine exeuntem video? quid huĭc hic est rei? 	
{BA.} Parmeno, opportune te offers: propere curre ad Pamphilum. 	
{PA.} quid eo? {BA.} dic me orare ut veniat. {PA.} ad te? {BA.} immo ad Philumenam. 	
{PA.} quid rei est? {BA.} tuă quod nil refert percontari desinas. 	810
{PA.} nil aliud dicam? {BA.} etiam: cognosse anulum illum Myrrinam 	
gnatae s<³uae>³ fuisse quem ipsus olim mi dederat. {PA.} scio. 	
tantumne est? {BA.} tantum: aderit continuo hoc ubi ex te audi<v>erit. 	
sed cessas? {PA.} minime equidem; nam hodie mihi potestas haud datast; 	
ita cursando atque ambulando totum hunc contrivi diem. 	815
	%Bacchis 	
Quantam obtuli adventu meo laetitiam Pamphilo hodie! 	
quot commodas res attuli! quot autem ademi curas! 	
gnatum <³ei>³ restituo, qui paene harunc ipsi(u)sque opera periit; 	
uxorem, quam numquam est ratus posthac se habiturum, reddo; 	
qua re suspectu' s<³uo>³ patri et Phidippo fuit, exsolvi: 	820
hic adeo his rebus anulus fuit initium inveniundis. 	
nam memini abhinc mensis decem fere ad me nocte prima 	
confugere anhelantem domum sine comite, vini plenum, 	
cŭm hŏc anulo: extimui ilico: "mi Pamphile," inquam "amabo, 	
quid exanimatu's obsecro? aut unde anulum istum nactu's? 	825
dic mi." ille alias res agere se simulare. postquam id video, 	
nescioquid suspicarier mage coepi, instare ut dicat. 	
homŏ se fatetur vĭ ĭn via nescioquam compressisse, 	
dicitque sese illi anulum, dum luctat, detraxisse. 	
eum haec cognovit Myrrinā in digito modo me habente[m], 	830
rogat unde sit: narro omnia haec: inde est cognitio facta 	
Philumenam compressam esse ab eo et filium inde hunc natum. 	
haec tot propter me gaudia illi contigisse laetor: 	
etsi hoc meretrices aliae nolunt; neque enim est in rem nostram 	
ut quisquam amator nuptiis laetetur. verum ecastor 	835
numquam animum quaesti gratia ad malas adducam partis. 	
ego dŭm ĭllo licitumst usa sum benigno et lepido et comi. 	
incommode mihi nuptiis evenit, factum fateor: 	
at pol me fecisse arbitror ne id merito mi eveniret. 	
multa ex quo fuerint commoda, ei(u)s incommoda aequomst ferre. 	840
	%Pamphilvs Parmeno Bacchis 	
{PAM.} Vidĕ, mi Parmeno, etiam sodes ut mi haec certa et clara attuleris, 	
ne me in breve conicias tempu' gaudio hoc falso frui. 	
{PAR.} visumst. {PAM.} certen? {PAR.} certe. {PAM.} deu' sum si hoc ităst. {PAR.} verum reperies. 	
{PAM.} manĕdum sodes: timeo ne aliud credam atque aliud nunties. 	
{PAR.} maneo. {PAM.} sic te dix[iss]e opinor, invenisse Myrrinam 	845
Bacchidem anulum suom habere. {PAR.} factum. {PAM.} <³eu>³m quem olim ei dedi: 	
eaque hoc te mihi nuntiare iussit. itanest factum? {PAR.} ita, inquam. 	
{PAM.} quis me est fortunatior venŭstati'que adeo plenior? 	
egŏn prŏ hoc te nuntio qui donem? qui? qui? nescio. 	
{PAR.} at ego sciŏ. {PAM.} quid? {PAR.} nihilo enim; 	850
nam neque ĭn nuntio neque ĭn me ipso tibi boni quid sit scio. 	
{PAM.} egon qui ab Orco mortuom me reducem in lucem feceris 	
sinam sine munere a me abire? ah nimium me ignavom putas. 	
sed Bacchidem eccam video stare ante ostium: 	
mĕ ĕxspectat credo: adibo. {BA.} salve, Pamphile. 	855
{PAM.} o Bacchis, o mea Bacchi', servatrix mea! 	
{BA.} bene factum et volup est. {PAM.} factis ut credam facis; 	
antiquamque adeo t<³ua>³m venustatem obtines 	
ut volŭptati obitu' sermo adventu' tuo', quoquomque adveneris, 	
semper siet. {BA.} at tŭ ĕcastor morem antiquom atque ingenium obtines 	860
ut unus hominum homo te vivat numquam quisquam blandior. 	
{PAM.} hahahae, tun mihi ĭstuc? {BA.} recte amasti, Pamphile, uxorem tuam; 	
nam numquam ante hunc diem m<³ei>³s oculis <³ea>³m, quod nossem, videram: 	
perliberali' visast. {PAM.} dic verum. {BA.} ita me dĭ ament, Pamphile. 	
{PAM.} dic mi, harunc rerum numquid dixti iam patri? {BA.} nil. {PAM.} neque opus est 	865
adeo muttito. placĕt non fieri hoc itidem ut in comoediis 	
omnia ŏmnes ubi resciscunt. hic quos par fuerat resciscere 	
sciunt; quos non autem aequomst scire neque resciscent neque scient. 	
{BA.} immo etiam qui hoc occultari facilius credas dabo. 	
Myrrina ita Phidippo dixit iureiurando meo 	870
se fidem habuisse et propterea te sibi purgatum. {PAM.} optumest: 	
speroque hanc rem esse eventuram nobis ex sententia.— 	
{PAR.} ere, licetne scire ex te hodie, quid sit quod feci boni? 	
aut quid ĭstuc est quod vos agiti'? {PAM.} non licet. {PAR.} tamĕn suspicor: 	
ego hŭnc ab Orco mortuom quo pacto . . ! {PAM.} nescis, Parmeno, 	875
quantum hodie profueris mihi et ĕx quanta aerumna extraxeris. 	
{PAR.} ĭmmŏ vero scio, neque [hoc] inprudens feci. {PAM.} ego ĭstuc sati' scio. {PAR.} an 	
temere quicquam Parmeno praetereat quod facto usu' sit? 	
{PAM.} sequere me intro, Parmeno. {PAR.} sequor. equidem plus hodie boni 	
feci inprudens quam sciens ante hunc diem umquam. {CANTOR.} plaudite! 	880

	@Publius Terentius Afer	Adelphoe	verse
	%ADELPHOE 	
	%PROLOGVS 	
Postquam poeta sensit scripturam suam 	1
ab iniquis observari, et advorsarios 	
rapere in peiorem partem quam acturi sumus, 	
indicio de se ipse erĭt, vos eritis iudices 	
laudin an vitio duci factum oporteat. 	5
Synapothnescontes Diphili comoediast: 	
<³ea>³m Commorientis Plautu' fecit fabulam. 	
in Graeca adulescens est qui lenoni eripit 	
meretricem in prima fabula: <³eu>³m Plautus locum 	
reliquit integrum, <³eu>³m hic locum sumpsit sibi 	10
in Adelphos, verbum de verbo expressum extulit. 	
<³ea>³m nos acturi sumu' novam: pernoscite 	
furtumne factum existumetis an locum 	
reprehensum qui praeteritu' neglegentiast. 	
nam quod ĭsti dicunt malevoli, homines nobilis 	15
hunc adiutare adsidueque una scribere, 	
quod ĭlli maledictum vehemens esse existumant, 	
<³ea>³m laudem hic ducit maxumam quom illis placet 	
qui vobis univorsis et populo placent, 	
quorum opera in bello in otio in negotio 	20
s<³uo>³ quisque tempore usust sine superbia. 	
de(h)inc ne exspectetis argumentum fabulae, 	
senes qui primi venient ĭ partem aperient, 	
in agendo partem ostendent. facite aequanimitas 	
poetae ad scribendum augeat industriam. 	25
	%ACTVS I 	
	%Micio 	
Storax!—non rediit hac nocte a cena Aeschinus 	26
neque servolorum quisquam qui advorsum ierant. 	
profecto hoc vere dicunt: si absis uspiam 	
aut ibi si cesses, evenire ea satius est 	
quae in te uxor dicit et quae in animo cogitat 	30
irata quam illa quae parentes propitii. 	
uxor, si cesses, aut te amare cogitat 	
aut tete amari aut potare atque animo obsequi 	
et tibi bene esse soli, quom sibi sit male. 	
ego quia non rediit filius quae cogito et 	35
quibu' nunc sollicitor rebu'! ne aut ille alserit 	
aut uspiam ceciderit aut praefregerit 	
aliquid. vah quemquamne hominem in animo instituere aut 	
parare quod sit carius quam ipsest sibi! 	
atque ex mĕ hĭc natu' non est sed ĕx fratre. is adeo 	40
dissimili studiost iam inde ab adulescentia: 	
egŏ hanc clementem vitam urbanam atque otium 	
secutu' sum et, quod fortunatum isti putant, 	
uxorem, numquam habui. ille contra haec omnia: 	
ruri agere vitam; semper parce ac duriter 	45
se habere; uxorem duxit; nati filii 	
duo; inde ego hunc maiorem adoptavi mihi; 	
eduxi a parvolo; habui amavi pro meo; 	
in <³eo>³ me oblecto, solum id est carum mihi. 	
ille ut item contra me habeat facio sedulo: 	50
do praetermitto, non necesse habeo omnia 	
pro m<³eo>³ iure agere; postremo, alii clanculum 	
patres quae faciunt, quae fert adulescentia, 	
ea ne me celet consuefeci filium. 	
nam qui mentiri aut fallere institerit patrem aut 	55
audebit, tanto magis audebit ceteros. 	
pudore et liberalitate liberos 	
retinere satius esse credo quam metu. 	
haec fratri mecum non conveniunt neque placent. 	
venit ad me saepe clamităns "quid agi', Micio? 	60
quor perdis adulescentem nobis? quor amat? 	
quor potat? quor tu his rebu' sumptum suggeris, 	
vestitu nimio indulges? nimium ineptus es." 	
nimium ipse durust praeter aequomque et bonum, 	
et errat longe meă quidem sententia 	65
qui imperium credat gravius esse aut stabilius 	
vi quod fit quam illud quod amicitia adiungitur. 	
mea sic est ratio et sic animum induco meum: 	
malo coactu' qui suom officium facit, 	
dum id rescitum iri credit, tantisper cavet; 	70
si sperat fore clam, rursum ad ingenium redit. 	
ill' quem beneficio adiungas ex animo facit, 	
studĕt par referre, praesens absensque idem erit. 	
hoc patriumst, potiu' consuefacere filium 	
suă sponte recte facere quam alieno metu: 	75
hoc pater ac dominus interest. hoc qui nequit 	
fateatur nescire imperare liberis. 	
sed estne hic ipsu' de quo agebam? et certe is est. 	
nescioquid tristem video: credo, iam ut solet 	
iurgabit. salvom te advenire, Demea, 	80
gaudemus. 	
	%Demea Micio 	
       {DE.} Ehem ŏpportune: tĕ ĭpsum quaerito. 	
{MI.} quid tristis es? {DE.} rogas me ubi nobis Aeschinus 	
siet? quid tristis ego sum? {MI.} dixin hoc fore? 	
quid fecit? {DE.} quid ĭlle fecerit? quem neque pudet 	
quicquam neque metuit quemquam neque legem putat 	85
tenere se ullam. năm ĭlla quae ante(h)ac facta sunt 	
omitto: modo quid dissignavit? {MI.} quidnam id est? 	
{DE.} fores effregit atque in aedis inruit 	
alienas; ipsum dominum atque omnem familiam 	
mulcavit usque ad mortem; eripuit mulierem 	90
quăm amabat: clamant omnes indignissume 	
factum esse. hoc advenienti quot mihi, Micio, 	
dixere! in orest omni populo. denique, 	
si conferendum exemplumst, non fratrem videt 	
r<³ei>³ dare operam, ruri esse parcum ac sobrium? 	95
nullum huiu' simile factum. haec quom illi, Micio, 	
dico, tibi dico: tŭ ĭllum corrumpi sinis. 	
{MI.} homine imperito numquam quicquam iniustiust, 	
qui nisi quod ipse fecit nil rectum putat. 	
{DE.} quorsum istuc? {MI.} quia tu, Demea, haec male iudicas. 	100
non est flagitium, mihi crede, adulescentulum 	
scortari neque potare: non est; neque fores 	
effringere. haec si neque ego neque tu fecimus, 	
non siit egestas facere nos. tu nunc tibi 	
id laudi duci' quod tum fecisti inopia? 	105
iniuriumst; nam si esset unde id fieret, 	
faceremus. et tŭ ĭllum tuom, si esses homo, 	
sineres nunc facere dum per aetatem decet 	
potius quam, ubi te exspectatum eiecisset foras, 	
alieniore aetate post faceret tamen. 	110
{DE.} pro Iuppiter, tŭ homo adigi' mĕ ad insaniam! 	
non est flagitium facere haec adulescentulum? {MI.} ah 	
ausculta, ne me optundas de hac re saepius: 	
t<³uo>³m filium dedisti adoptandum mihi; 	
is meus est factu': siquid peccat, Demea, 	115
mihi peccat; ego ĭlli maxumam partem fero. 	
opsonat potat, olet unguenta: de meo; 	
amăt: dabitur a me argentum dŭm erit commodum; 	
ubi non erit fortasse excludetur foras. 	
fores effregit: restituentur; discidit 	120
vestem: resarcietur; et—dis gratia— 	
e<s>t unde haec fiant, et adhuc non molesta sunt. 	
postremo aut desine aut cedo quemvis arbitrum: 	
te plura in hac re peccare ostendam. {DE.} ei mihi, 	
pater esse disce ab aliis qui vere sciunt. 	125
{MI.} natura tŭ ĭlli pater es, consiliis ego. 	
{DE.} tun consulis quicquam? {MI.} ah, si pergis, abiero. 	
{DE.} sicin agis? {MI.} an ego totiens de <³ea>³dem re audiam? 	
{DE.} curaest mihi. {MI.} et mihi curaest. verum, Demea, 	
curemus aequam uterque partem: tu alterum, 	130
ego item alterum; nam ambos curare propemodum 	
reposcere illumst quem dedisti. {DE.} ah Micio! 	
{MI.} mihi sic videtur. {DE.} quid ĭstic? si tibi ĭstuc placet, 	
profundat perdat pereat; nil ad me attinet. 	
iam si verbum unum posthac . . {MI.} rursum, Demea, 	135
irascere? {DE.} an non credi'? repeto quem dedi? 	
aegrest; alienu' non sum; si obsto . . em desino. 	
unum vis curem: curo; et est dis gratia 	
quom ita ut volo est. iste tuos ipse sentiet 	
posteriu' . . nolo in illum graviu' dicere. 	140
	%Micio 	
nec nil neque omnia haec sunt quae dicit: tamen 	
non nil molesta haec sunt mihi; sed ŏstendere 	
me aegre pati illi nolui. năm itast homo: 	
quom placo, advorsor sedulo et deterreo; 	
tamĕn vix humane patitur; verum si augeam 	145
aut etiam adiutor si<e>m ĕius iracundiae, 	
insaniam profecto cŭm ĭllo. etsi Aeschinus 	
non nullam in hac re nobis facit iniuriam. 	
quăm hĭc non amavit meretricem? aut quoi non dedit 	
aliquid? postremo nuper (credo iam omnium 	150
taedebat) dixit velle uxorem ducere. 	
sperabam iam defervisse adulescentiam: 	
gaudebam. ecce autem de integro! nisi, quidquid est, 	
volŏ scire atque hominem convenire, si apŭd forumst. 	
	%ACTVS II 	
	%Sannio Aeschinvs Parmeno (Bacchis) 	
{SA.} Obsecro, populares, ferte misero atque innocenti auxilium, 	155
subvenite inopi. {AE.} otiose: nunciam ilico hic consiste. 	
quid respectas? nil periclist: numquam dum ego adero hic te tanget. 	
{SA.} ego ĭstam invitis omnibus. 	
{AE.} quamquamst scelestu' non committet hodie umquam iterum ut vapulet. 	
{SA.} Aeschine, audi ne te ignarum f<³ui>³sse dicas m<³eo>³rum morum: 	160
leno ego sum. {AE.} scio. {SA.} at ita ut usquam f<³ui>³t fide quisquam optuma. 	
tu quod te posteriu' purges hanc iniuriam mi nolle 	
factam esse, hui(u)s non faciam. crede hoc, ego meum ius persequar 	
neque tu verbis solves umquam quod mihi re male feceris. 	
novi ego vostra haec: "nollem factum: iusiurandum dabitur te esse 	165
indignum iniuria hac"—indignis quom egomet sim acceptus modis. 	
{AE.} abĭ prae strenue ac forĕs aperi. {SA.} ceterum hoc nihili facis? 	
{AE.} ĭ ĭntro nunciăm. {SA.} enĭm non sinam. {AE.} accede illuc, Parmeno 	
(nimium istoc abisti), hic propter hunc adsiste: em sic volo. 	
cavĕ nunciam oculos a meĭs oculis quoquam demoveas tuos 	170
ne mora sit, si innuerim, quin pugnu' continuo in mala haereat. 	
{SA.} istuc volo ergo ipsum experiri. {AE.} em serva. {PA.} omitte mulierem. 	
{SA.} o facinus indignum! {AE.} geminabit nisi caves. {SA.} ei, miseriam! 	
{AE.} non innueram; verum in ĭstam partem potiu' peccato tamen. 	
i nunciam.— {SA.} quid hŏc reist? regnumne, Aeschine, hic tu possides? 	175
{AE.} si possiderem, ornatus esses ex tuis virtutibus. 	
{SA.} quid tibi r<³ei>³ mecumst? {AE.} nil. {SA.} quid? nostin qui sim? {AE.} non desidero. 	
{SA.} tetigin tuĭ quicquam? {AE.} si attigisses, ferres infortunium. 	
{SA.} qui tibi magis licet m<³ea>³m habere pro qua ego argentum dedi? 	
responde. {AE.} ante aedis non fecisse erĭt melius hic convicium; 	180
nam si molestu' pergis esse, iam intro abripiere atque ibi 	
usque ad necem operiere loris. {SA.} loris liber? {AE.} sic erit. 	
{SA.} ŏ hominem inpurum! hicin libertatem aiunt esse aequam omnibus? 	
{AE.} si sati' iam debacchatus es, leno, audi si vis nunciam. 	
{SA.} egŏn debacchatu' sum autem an tŭ ĭn me? {AE.} mitte ista atque ad rem redi. 	185
{SA.} quam rem? quo redeam? {AE.} iamne me vis dicere id quod ăd te attinet? 	
{SA.} cupio, modo aequi aliquid. {AE.} vah leno iniqua me non volt loqui. 	
{SA.} leno sum, fateor, pernicies communis adulescentium, 	
periuru', pesti'; tamĕn tibi a me nulla est orta iniuria. 	
{AE.} nam hercle etiam hoc restat. {SA.} illuc quaeso redĭ quo coepisti, Aeschine. 	190
{AE.} minis viginti tŭ ĭllam emisti (quae res tibi vortat male!): 	
argenti tantum dabitur. {SA.} quid si ego tibi ĭllam nolo vendere? 	
coges me? {AE.} minime. {SA.} namque id metui. {AE.} neque vendundam censeo 	
quae liberast; nam ego liberali illam adsero causa manu. 	
nunc vide utrum vis, argentum accipere an causam meditari tuam. 	195
delibera hoc dum ego redeo, leno. 	
	%Sannio 	
       pro supreme Iuppiter, 	
minime miror qui insanire occipiunt ex iniuria. 	
domŏ me eripuit, verberavit; mĕ ĭnvito abduxit meam 	
(ob male facta haec tantidem emptam postulat sibi tradier); 	
homini misero plus quingentos colaphos infregit mihi. 	200
verum enĭm quando bene promeruit, fiat: s<³uo>³m ius postulat. 	
age, iam cupio si modo ărgentum reddat. sed ego hŏc hariolor: 	
ubi me dixero dare tanti, testis faciet ilico 	
vendidisse me; dĕ ărgento—somnium: "mox; cras redi." 	
id quoque possum ferre si modo reddat, quamquam iniuriumst. 	205
verum cogito id quod res est: quando <³eu>³m quaestum occeperis, 	
accipiunda et mussitanda iniuria adulescentiumst. 	
sed nemo dabit—: frustra egomet mecum has rationes puto. 	
	%Syrvs Sannio 	
{SY.} Tace, egomet conveniam iam ipsum: cupide accipiat faxo atque etiam 	
bene dicat secum esse actum.—quid ĭstuc, Sanniost quod te audio 	210
nescioquid concertasse cŭm ero? {SA.} numquam vidi iniquius 	
certationem comparatam quam haec hodie inter nos fuit: 	
ego vapulando, ill' verberando, usque ambo defessi sumus. 	
{SY.} tua culpa. {SA.} quid agerem? {SY.} adulescenti morem gestum oportuit. 	
{SA.} qui potui meliu' quĭ hodie usque os praebui? {SY.} age, scis quid loquar: 	215
pecuniam in loco neglegere maxumum interdumst lucrum. hui 	
metuisti, si nunc de t<³uo>³ iure concessisses paullulum atque 	
adulescenti esses morigeratus, hominum homo stultissime, 	
ne non tibi istuc feneraret? {SA.} ego spem pretio non emo. 	
{SY.} numquam rem facies: abĭ, nescis inescare homines, Sannio. 	220
{SA.} credo istuc melius esse; verum ego numquam adeo astutus fui 	
quin quidquid possem mallem auferre potius in praesentia. 	
{SY.} age, novi tuom animum: quasi iam usquam tibi sint viginti minae 	
dum huic obsequare; praeterea autem te aiunt proficisci Cyprum. {SA.} hem. 	
{SY.} c<³oe>³misse hinc quaĕ ĭlluc veheres multa, navem conductam: hoc, scio, 	225
animu' tibi pendet. ubi ĭllinc, spero, redieris tamen, hoc ages. 	
{SA.} nusquam pedem! perii hercle: hac illi spĕ hŏc inceperunt. {SY.} timet: 	
inieci scrupulum homini. {SA.} o scelera: illuc vide 	
ut in ĭpso articulo oppressit. emptae mulieres 	
complures et item hinc alia quae porto Cyprum. 	230
nisi eo ad mercatum venio, damnum maxumumst. 	
nunc si hoc omittō—, actum agam ubi ĭllinc rediero; 	
nil est; refrixerit res—"nunc demum venis? 	
quor passu's? ubi eras?"—ut sit satius perdere 	
quăm hĭc nunc manere tam diu aut tum persequi. 	235
{SY.} iamne enumerasti quot ăd te rediturum putes? 	
{SA.} hoccin ĭllo dignumst? hoccin incipere Aeschinum, 	
per ŏppressionem ut hanc mi eripere postulet! 	
{SY.} labascit: unum hoc habeo. vidĕ si sati' placet: 	
potius quam venias in periclum, Sannio, 	240
servesne an perdas totum, dividuom face; 	
minas decem conradet alicunde. {SA.} ei mihi, 	
etiam de sorte nunc venio in dubium miser? 	
pudet nil? omnis dentis labefecit mihi, 	
praeterea colaphis tuber est totum caput: 	245
etiam insuper defraudet? nusquam abeo. {SY.} ut lubet. 	
numquid vis quin abeam? {SA.} immo hercle hoc quaeso, Syre: 	
utut haec sunt acta, potiu' quam litis sequar, 	
meum mihi reddatur saltem quanti emptast, Syre. 	
sciŏ te non usum ante(h)ac amicitia mea: 	250
memorem me dices esse et gratum. {SY.} sedulo 	
faciam. sed Ctesiphonem video: laetus est 	
dĕ amica. {SA.} quid quod te oro? {SY.} paullisper mane. 	
	%Ctesipho Sannio Syrvs 	
{CT.} Abs quivis homine, quom est opus, beneficium accipere gaudeas; 	
verum enĭmvero id demum iuvat si quem aequomst facere is bene facit. 	255
o frater, frater, quid ego nunc te laudem? sati' certo scio, 	
numquam ita magnifice quicquam dicam id virtus quin superet tua. 	
itaque unam hanc rem mĕ habere praeter alios praecipuam arbitror, 	
fratrem, hominem neminem esse primarum artium mage principem. 	
{SY.} o Ctesipho. {CT.} o Syre, Aeschinūs ubĭst? {SY.} ellum, te exspectat domi. {CT.} hem. 	260
{SY.} quid ĕst? {CT.} quid sit? illi(u)s opera, Syre, nunc vivo. festivom caput; 	
quin omnia sibi post putarit esse prae m<³eo>³ commodo; 	
maledicta famam m<³eu>³m laborem et peccatum in se transtulit. 	
nil pote supra. quidnam fori' crepuit? {SY.} manĕ mane: ipse exit foras. 	
	%Aeschinvs Ctesipho Syrvs Sannio 	
{AE.} Vbi est ill' sacrilegus? {SA.} me quaerit. num quid nam ecfert? occidi: 	265
nil video. {AE.} ehem opportune: te ipsum quaero: quid fit, Ctesipho? 	
in tutost omni' res: omitte vero tristitiem tuam. 	
{CT.} ego ĭllam hercle vero omitto quiquidem te habeam fratrem: o mi Aeschine, 	
o mi germane! ah vereor coram in os te laudare amplius, 	
ne id adsentandi mage quam quo habeam gratum facere existumes. 	270
{AE.} age, inepte, quasi nunc non norimu' nos inter nos, Ctesipho. 	
hoc mihi dolet, nos paene sero scisse et paene in eum locum 	
redisse ut, si omnes cuperent, nil tibi possent auxiliarier. 	
{CT.} pudebat. {AE.} ah stultitiast istaec, non pudor. tăm ŏb parvolam 	
rem paene e patria! turpe dictu. d<³eo>³s quaeso ut ĭstaec prohibeant. 	275
{CT.} peccavi. {AE.} quid ait tandem nobis Sannio? {SY.} iam mitis est. 	
{AE.} ego ad forum ibo ut hunc absolvam; tŭ ĭntro ad illam, Ctesipho. 	
{SA.} Syre, insta. {SY.} eamu'; namque hic properat in Cyprum. {SA.} ne tam quidem 	
quam vis: etiam maneo otiosus hic. {SY.} reddetur; ne time. 	
{SA.} at ut omne reddat. {SY.} omne reddet; tacĕ modo ac sequere hac. {SA.} sequor.— 	280
{CT.} heus heus Syre. {SY.} em quid ĕst? {CT.} obsecro hercle te, hominem istum inpurissimum 	
quam primum absolvitote ne, si magis irritatus siet, 	
aliqua ad patrem hoc permanet atque ego tum perpetuo perierim. 	
{SY.} non fiet; bono animo esto; tu cŭm ĭlla intu' te oblecta interim 	
et lectulos iubĕ sterni nobis et parari cetera. 	285
ego iam transacta re convortam me domum cum opsonio. 	
{CT.} ita quaeso. quando hoc bene successit, hilare[m] hunc sumamus diem. 	
	%ACTVS III 	
	%Sostrata Canthara 	
{SO.} Obsecro, mea nutrix, quid nunc fiet? {CA.} quid fiet, rogas? 	288
recte edepol spero. modo dolores, mea tu, occipiunt primulum: 	
iam nunc times, quasi numquam adfueris, numquam tute pepereris? 	290
{SO.} miseram me, neminem habeo (solae sumu'; Geta autem hic non adest) 	
nec quem ad obstetricem mittam, nec qui accersat Aeschinum. 	
{CA.} pol is quidem iăm hĭc aderit; nam numquam unum intermittit diem 	
quin semper veniat. {SO.} solu' m<³ea>³rum miseriarumst remedium. 	
{CA.} e re nata meliu' fieri haud potuit quam factumst, era, 	295
quando vitium oblatumst, quod ad illum attinet potissimum, 	
talem, tali genere atque animo, natum ex tanta familia. 	
{SO.} ita pol est ut dici': salvo' nobis d<³eo>³s quaeso ut siet. 	
	%Geta Sostrata Canthara 	
{GE.} Nunc illud est quom, si omnia omnes sua consilia conferant 	
atque huic malo salutem quaerant, auxili nil adferant, 	300
quod mihique eraeque filiaeque erilist. vae misero mihi! 	
tot res repente circumvallant se unde emergi non potest: 	
vis egestas iniustitia solitudo infamia. 	
hoccin saeclum! o scelera, o genera sacrilega, ŏ hominem inpium! 	
{SO.} me miseram, quidnam est quod sic video timidum et properantem Getam? 	305
{GE.} quem neque fides neque iusiurandum neque ĭllum misericordia 	
repressit neque reflexit neque quod partus instabat prope 	
quoi miserae indigne per vim vitium obtulerat. {SO.} non intellego 	
satius quae loquitur. {CA.} propius obsecro accedamu', Sostrata. {GE.} ah 	
me miserum, vix sum compos animi, ita ardeo iracundia. 	310
nil est quod malim quăm ĭllam totam familiam darĭ mi obviam, 	
ut ego iram hanc in eos evomam omnem, dum aegritudo haec est recens. 	
satis mihi id habeam supplici dŭm illos ulciscar modo. 	
seni animam primum exstinguerem ipsi quĭ ĭllud produxit scelus; 	
tum autem Syrum inpulsorem, vah, quibus illum lacerarem modis! 	315
sublime[m] medium primum arriperem et capite in terra statuerem, 	
ut cerebro dispergat viam; 	
adulescenti ipsi eriperem oculos, post haec praecipitem darem; 	
ceteros—ruerem agerem raperem tunderem et prosternerem. 	
sed cesso eram hoc malo inpertiri propere? {SO.} revocemus: Geta. {GE.} hem 	320
quisqui's, sine me. {SO.} ego sum Sostrata. {GE.} ubi east? tĕ ĭpsam quaerito. 	
<{SO.}> tĕ ĕxspecto; oppido opportune te obtulisti mi obviam. 	
<{GE.}> era . . {SO.} quid est? quid trepidas? {GE.} ei mihi! {CA.} quid festinas, mi Geta? 	
animam recipe. {GE.} prorsu' . . {SO.} quid ĭstuc "prorsus" ergost? {GE.} periimus; 	
actumst. {SO.} eloquere obsecro te quid sit. {GE.} iam . . {SO.} quid "iam," Geta? 	325
{GE.} Aeschinus . . {SO.} quid is ergo? {GE.} alienus est ab nostra familia. {SO.} hem 	
perii. quare? {GE.} amare occepit aliam. {SO.} vae miserae mihi! 	
{GE.} neque id ŏcculte fert, ab lenone ipsus eripuit palam. 	
{SO.} satin hoc certumst? {GE.} certum; hisce oculis egomet vidi, Sostrata. {SO.} ah 	
me miseram! quid iam credas aut quoi credas? nostrumne Aeschinum, 	330
nostram vitam omnium, in quo nostrae spes opesque omnes sitae 	
erant? qui sine hac iurabat se unum numquam victurum diem? 	
qui se in sui gremio positurum puerum dicebat patris, 	
ita obsecraturum ut liceret hanc sibi ŭxorem ducere? 	
{GE.} era, lacrumas mitte ac potiu' quod ad hanc rem opus est porro prospice: 	335
patiamurne an narremu' quoipiam? {CA.} au au, mĭ homo, sanun es? 	
an hŏc proferendum tibi videtur esse? {GE.} miquidem non placet. 	
iam primum illum alieno animo a nobis esse res ipsa indicat. 	
nunc si hoc palam proferimus ille infitias ibit, sat scio: 	
tua fama et gnatae vita in dubium veniet. tum si maxume 	340
fateatur, quŏm amat aliam, non est utile hanc illi dari. 	
quapropter quoquo pacto tacitost opus. {SO.} ah minime gentium: 	
non faciam. {GE.} quid ages? {SO.} proferam. {CA.} hem, mea Sostrata, vidĕ quam rem agis. 	
{SO.} peiore res loco non potis est esse quam in quo nunc sitast. 	
primum indotatast; tum praeterea, quae secunda <³ei>³ dos erat, 	345
periit: pro virgini darĭ nuptum non potest. hoc relicuomst: 	
si infitias ibit, testi' mecum est anulus quem miserat. 	
postremo, quando ego consciā mihi sum a me culpam esse hanc procul 	
neque pretium neque rem ullam intercessisse illa aut me indignam, Geta, 	
experiar. {GE.} quid ĭstic? cedo ut meliu' dicas. {SO.} tu, quantum potes<t>, 	350
abi ătque Hegioni cognato huiu' rem enarrato omnem ordine; 	
năm ĭs nostro Simulo f<³ui>³t summus et nos coluit maxume. 	
{GE.} năm hĕrcle aliu' nemo respiciet nos. {SO.} propera tu, mea Canthara, 	
curre, obstetricem accerse, ut quom opu' sit ne in mora nobis siet. 	
	%Demea Syrvs Dromo 	
{DE.} Disperii! Ctesiphonem audivi filium 	355
una fuisse in raptione cum Aeschino. 	
id misero restat mihi mali si illum potest, 	
quĭ aliquoi r<³ei>³st, etiam eum ăd nequitiem adducere. 	
ubi ego ĭllum quaeram? credo abductum in ganeum 	
aliquo: persuasit ille inpuru', sat scio. 	360
sed ĕccum Syrum ire video: hinc scibo iam ubi siet. 	
atque hercle hic de grege illost: si me senserit 	
<³eu>³m quaeritare, numquam dicet carnufex. 	
non ostendam id me velle. {SY.} omnem rem modo seni 	
quo pacto haberet enarramus ordine: 	365
nil quicquam vidi laetius. {DE.} pro Iuppiter, 	
hominis stultitiam! {SY.} conlaudavit filium; 	
mihi, qui id dedissem consilium, egit gratias. 	
{DE.} disrumpor! {SY.} argentum adnumeravit ilico; 	
dedit praeterea in sumptum dimidium minae; 	370
id distributum sane est ex sententia. {DE.} em 	
huic mandes siquid recte curatum velis! 	
{SY.} ehĕm Demea, haud aspexeram te. quid agitur? 	
{DE.} quid agatur? vostram nequeo mirari satis 	
rationem. {SY.} est hercle inepta, ne dicam dolo, atque 	375
absurda. piscis ceteros purga, Dromo; 	
gongrum istum maxumum in aqua sinito ludere 	
tantisper: ubi ego venero, exossabitur; 	
priu' nolo. {DE.} haecin flagitia! {SY.} miquidem non placent 	
et clamo saepe. salsamenta haec, Stephanio, 	380
fac macerentur pulchre. {DE.} di vostram fidem, 	
utrum studione id sibi habet an laudi putat 	
fore si perdiderit gnatum? vae misero mihi! 	
videre videor iam diem illum quom hinc egens 	
profugiet aliquo militatum. {SY.} o Demea, 	385
istuc est sapere, non quod ante pedes modost 	
videre sed etiam illa quae futura sunt 	
prospicere. {DE.} quid? ĭstaec iam penes vos psaltriast? 	
{SY.} ellam intus. {DE.} eho ăn domist habituru'? {SY.} credo, ut est 	
dementia. {DE.} haecin fieri! {SY.} inepta lenitas 	390
patris et facilitas prava. {DE.} fratri' me quidem 	
pudet pigetque. {SY.} nimium inter vos, Demea, ac 	
(non quia ades praesens dico hoc) pernimium interest. 	
tu quantu' quantu's nil nisi sapientia es, 	
ill' somnium. sineres vero illum tu tuom 	395
facere haec? {DE.} sinerem illum? aut non sex totis mensibus 	
prius olfecissem quăm ĭlle quicquam coeperet? 	
{SY.} vigilantiam t<³ua>³m tu mihi narras? {DE.} sic siet 	
modo ŭt nunc est quaeso. {SY.} ut quisque suŏm volt esse itast. 	
{DE.} quid eum? vidistin hodie? {SY.} t<³uo>³mne filium? 	400
(abigam hunc rus.) iamdudum aliquid ruri agere arbitror. 	
{DE.} satĭn scis ibi esse? {SY.} oh qui egomet produxi. {DE.} optumest: 	
metui ne haereret hic. {SY.} atque iratum admodum. 	
{DE.} quid autem? {SY.} adortust iurgio fratrem apŭd forum 	
de psaltria ista[c]. {DE.} ain vero? {SY.} vah nil reticuit. 	405
năm ŭt numerabatur forte argentum, intervenit 	
homŏ de inproviso: coepit clamare "[o] Aeschine, 	
haecin flagitia facere te! haec te admittere 	
indigna genere nostro!" {DE.} oh lacrumo gaudio! 	
{SY.} "non tu hoc argentum perdi' sed vitam tuam." 	410
{DE.} salvos sit! spero, est simili' maiorum suom. {SY.} hui! 	
{DE.} Syre, praeceptorum plenust istorum ille. {SY.} phy! 	
domi habuit unde disceret. {DE.} fit sedulo: 	
nil praetermitto; consuefacio; denique 	
inspicere, tamquam in speculum, in vitas omnium 	415
iubeo atque ex aliis sumere exemplum sibi: 	
"hoc facito." {SY.} recte sane. {DE.} "hoc fugito." {SY.} callide. 	
{DE.} "hoc laudist." {SY.} istaec res est. {DE.} "hoc vitio datur." 	
{SY.} probissime. {DE.} porro autem . . {SY.} non hercle otiumst 	
nunc mi auscultandi. piscis ex sententia 	420
nactus sum: î mihi ne corrumpantur cautiost. 	
nam id nobis tam flagitiumst quam illa, Demea, 	
non facere vobis quae modo dixti; et quod queo 	
conservis ad eundem istunc praecipio modum: 	
"hoc salsumst, hoc adustumst, hoc lautumst parum; 	425
illud recte: iterum sic memento." sedulo 	
moneo quae possum pro mea sapientia: 	
postremo, tamquam in speculum, in patinas, Demea, 	
inspicere iubeo et moneo quid facto usu' sit. 	
inepta haec esse nos quae facimus sentio; 	430
verum quid facias? ut homost ita morem geras. 	
numquid vis? {DE.} mentem vobis meliorem dari. 	
{SY.} tu rus hinc ibi'? {DE.} recta. {SY.} nam quid tu hic agas, 	
ubi siquid bene praecipias nemo obtemperat?— 	
	%Demea 	
ego vero hinc abeo, quando is quam ob rem huc veneram 	435
rus abiit: illum curo unum, ille ad me attinet: 	
quando ita volt frater, de istoc ipse viderit. 	
sed quis ĭllic est procul quem video? estne Hegio 	
tribuli' noster? si sati' cerno is hĕrclest. vaha 	
homo amicu' nobis iam inde a puero (o di boni, 	440
nĕ ĭlliu' modĭ iam magna nobis civium 	
paenuriast), homo ăntiqua virtute ac fide! 	
haud cito mali quid ortum ex hoc sit publice. 	
quam gaudeo! ubi etiam huiu' generi' reliquias 	
restare video, [v]ah vivere etiam nunc lubet. 	445
opperiar hominem hic ut salutem et conloquar. 	
	%Hegio Demea Geta (Pamphila) 	
{HE.} Pro dĭ ĭnmortales, facinus indignum, Geta! 	
quid narras! {GE.} sic est factum. {HE.} ex illan familia 	
tăm ĭnliberale facinus esse ortum! [o] Aeschine, 	
pol haud paternum istuc dedisti. {DE.} vidĕlicet 	450
de psaltria hac audivit: id ĭlli nunc dolet 	
alieno, pater is nihili pendit. ei mihi! 	
utinam hic prope adesset alicubi atque audiret haec! 	
{HE.} nisi facient quaĕ ĭllos aequomst, haud sic auferent. 	
{GE.} in te spes omnis, Hegio, nobis sitast: 	455
te solum habemu', tŭ ĕs patronu', tu pater: 	
ille tibi moriens nos commendavit senex: 	
si deseris tu periimus. {HE.} cavĕ dixeris: 	
neque faciam neque me sati' pie posse arbitror. 	
{DE.} adibo. salvere Hegionem plurumum 	460
iubeo. {HE.} oh te quaerebam ipsum: salve, Demea. 	
{DE.} quid autem? {HE.} maior filius tuos Aeschinus, 	
quem fratri adoptandum dedisti, neque boni 	
neque liberalis functus officiumst viri. 	
{DE.} quid ĭstuc est? {HE.} nostrum amicum noras Simulum atque 	465
aequalem. {DE.} quidni? {HE.} filiam eius virginem 	
vitiavit. {DE.} hem. {HE.} manĕ: nondum audisti, Demea, 	
quod est gravissimum. {DE.} an quid est etiam amplius? 	
{HE.} vero amplius; nam hoc quidĕm ferundum aliquo modost: 	
persuasit nox amor vinum adulescentia: 	470
humanumst. ubi scit factum, ad matrem virginis 	
venit ipsus ultro lacrumans orans obsecrans 	
fidem dans, iurans sĕ ĭllam ducturum domum. 	
ignotumst tacitumst creditumst. virgo ex eo 	
compressu gravida factast (mensi' [hic] decumus est); 	475
ill' bonu' vir nobis psaltriam, si dis placet, 	
paravit quicum vivat, illam deserit. 	
{DE.} pro certo tŭ ĭstaec dici'? {HE.} mater virginis 	
in mediost, ipsa virgo, res ipsa, hic Geta 	
praeterea, ut captus[es]t servolorum, non malus 	480
neque iners: alit illas, solus omnem familiam 	
sustentat: hunc abduce vinci, quaere rem. 	
{GE.} immo hercle extorque, nisi ita factumst, Demea. 	
postremo non negabit: coram ipsum cedo. 	
{DE.} pudet: nec quid agam nec quid huic respondeam 	485
scio. {PA.} {⁴¹intus}⁴¹ miseram me, differor doloribus! 	
Iuno Lucina, fer opem! serva me obsecro! {HE.} hem 	
numnam illa quaeso parturit? {GE.} certe, Hegio. {HE.} em 	
illaec fidem nunc vostram inplorat, Demea: 	
quod vos vis cogit id voluntate impetret. 	490
haec primum ut fiant d<³eo>³s quaeso ut vobis decet. 	
sin aliter animu' voster est, ego, Demea, 	
summa vi defendam hanc atque illum mortuom. 	
cognatu' mihi erat: una a pueris parvolis 	
sumus educ[a]ti; una semper militiae et domi 	495
fuimus; paupertatem una pertulimus gravem. 	
quapropter nitar faciam experiar, denique 	
animam relinquam potiu' quăm ĭllas deseram. 	
quid mihi respondes? {DE.} fratrem conveniam, Hegio; 	
is quod mi de hac re dederit consilium id sequar. 	499a
{HE.} sed, Demea, hoc tu facito cum animo cogites: 	500
quam vos facillime agiti', quam estis maxume 	
potentes dites fortunati nobiles, 	
tam maxume vos aequo animo aequa noscere 	
oportet, si vos volti' perhiberi probos. 	
{DE.} redito: fient quae fieri aequomst omnia. 	505
{HE.} decet te facere. Geta, duc me intro ad Sostratam.— 	
{DE.} non mĕ ĭndicente haec fiunt: utinam hic sit modo 	
defunctum! verum nimia illaec licentia 	
profecto evadit in aliquod magnum malum. 	
ibo ac requiram fratrem ut in eum haec evomam. 	510
	%Hegio 	
Bono animo fac sis, Sostrata, et ĭstam quod potes 	
fac consolere. ego Micionem, si apŭd forumst, 	
conveniam atque ut res gestast narrabo ordine: 	
sĭ est facturus ut sit officium suom, 	
faciat; sin aliter de hac re est ei(u)s sententia, 	515
respondeat mi, ut quid agam quam primum sciam. 	
	%ACTVS IV 	
	%Ctesipho Syrvs 	
{CT.} Ain patrem hinc abisse rus? {SY.} iamdudum. {CT.} dic sodes. {SY.} apŭd villamst: 	517
nunc quom maxume operis aliquid facere credo. {CT.} utinam quidem! 	
quod cum salute ei(u)s fiat, ita se defetigarit velim 	
ut triduo hoc perpetuo prorsum e lecto nequeat surgere. 	520
{SY.} ita fiat, et ĭstoc siqui potis est rectiūs. {CT.} ita; nam hunc diem 	
misere nimi' cupio, ut coepi, perpetuom in laetitia degere. 	
et ĭllud rus nulla alia causa tam male odi nisi quia propest: 	
quod si abesset longius, 	
priu' nox oppressisset illi quam huc revorti posset iterum. 	525
nunc ubi me illi[c] non videbit, iăm hŭc recurret, sat scio: 	
rogitabit mĕ ubi fuerim: "ego hodie toto non vidi die." 	
quid dicam? {SY.} nilne in mentemst? {CT.} numquam quicquam. {SY.} tanto nequior. 	
cliens amicus hospes nemost vobis? {CT.} sunt: quid postea? 	
{SY.} hisce opera ut data sit? {CT.} quae non data sit? non potest fieri. {SY.} potest. 	530
{CT.} interdius; sed si hic pernocto, causae quid dicam, Syre? 	
{SY.} vah quam vellem etiam noctu amicis operam mos esset dari! 	
quin tu otiosus esto: ego illi(u)s sensum pulchre calleo. 	
quom fervit maxume, tam placidum quăm ovem reddo. {CT.} quomodo? 	
{SY.} laudarier te audit lubenter: facio te apud illum deum; 	535
virtutes narro. {CT.} meăs? {SY.} tuas: homini ilico lacrumae cadunt 	
quasi puero gaudio. em tibi autem! {CT.} quidnamst? {SY.} lupus in fabula. 	
{CT.} pater est? {SY.} ipsust. {CT.} Syre, quid agimu'? {SY.} fuge modo intro; ego videro. 	
{CT.} siquid rogabit, nusquam tu me: audistin? {SY.} potin ut desinas? 	
	%Demea Ctesipho Syrvs 	
{DE.} Nĕ ego homŏ sum infelix: primum fratrem nusquam invenio gentium; 	540
praeterea autem, dŭm ĭllum quaero, a villa mercennarium 	
vidi: is filium negat esse rure. nec quid agam scio. 	
{CT.} Syre. {SY.} quid est? {CT.} men quaerit? {SY.} verum. {CT.} perii. {SY.} quin tu animo bono es. 	
{DE.} quid hŏc, malum, infelicitatis? nequeo sati' decernere; 	
nisi me credo huic esse natum r<³ei>³, ferundis miseriis. 	545
primu' sentio mala nostra, primu' rescisco omnia, 	
primu' porro obnuntio, aegre solu' siquid fit fero. 	
{SY.} rideo hunc: primum <³ai>³t se scire: is solu' nescit omnia. 	
{DE.} nunc redeo, si forte frater redierit viso. {CT.} Syre, 	
obsecro vidĕ nĕ ĭlle huc prorsu' se inruat. {SY.} etiam taces? 	550
ego cavebo. {CT.} numquam hercle ego hodie istuc committam tibi; 	
nam me iăm ĭn cellam aliquam cŭm ĭlla concludam: id tutissimumst. 	
{SY.} age, tamen ego hŭnc amovebo.— {DE.} sed ĕccum sceleratum Syrum. 	
{SY.} non hercle hic qui volt durare quisquam, si sic fit, potest. 	
scire equidem volŏ quot mihi sint domini: quaĕ haĕc est miseria? 	555
{DE.} quid ĭlle gannit? quid volt? quid ais, bone vir? est frater domi? 	
{SY.} quid, malum, "bone vir" mihi narras? equidem perii. {DE.} quid tibist? 	
{SY.} rogitas? Ctesipho me pugnis miserum et istam psaltriam 	
usque occidit. {DE.} hem quid narras? {SY.} em vide ŭt discidit labrum. 	
{DE.} quăm ŏb rem? {SY.} mĕ ĭnpulsore hanc emptam esse <³ai>³t. {DE.} non tu <³eu>³m rus hinc modo 	560
produxe <³ai>³bas? {SY.} factum; verum venit post insaniens: 	
nil pepercit. non puduisse verberare hominem senem! 	
quem ego modŏ puerum tantillum in manibu' gestavi meis. 	
{DE.} laudo: Ctesipho, patrissas: abĭ, virum te iudico. 	
{SY.} laudas? nĕ ĭlle continebit posthac, si sapiet, manus. 	565
{DE.} fortiter! {SY.} perquam, quia miseram mulierem et me servolum, 	
qui referire non audebam, vicit: hui perfortiter. 	
{DE.} non potuit melius. idĕm quod ego sentit tĕ ĕsse huic r<³ei>³ caput. 	
sed ĕstne frater intu'? {SY.} non est. {DE.} ubi ĭllum inveniam cogito. 	
{SY.} scio ubi sit, verum hodie numquam monstrabo. {DE.} hem quid ais? {SY.} ita. 	570
{DE.} dimminuetur tibi quidem iam cerebrum. {SY.} at nomen nescio 	
illi(u)s homini', sed locum novi ubi sit. {DE.} dic ergo locum. 	
{SY.} nostin porticum apŭd macellum hanc d<³eo>³rsum? {DE.} quidni noverim? 	
{SY.} praeterito hac recta platea sursŭm: ubi eŏ veneris, 	
clivo' d<³eo>³rsum vorsum est: hac te praecipitato. postea 	575
est ad hanc manum sacellum: ibi angiportum propter est. 	
{DE.} quodnam? {SY.} illi[c] ubi etiam caprificu' magna est. {DE.} novi. {SY.} hac pergito. 	
{DE.} id quidem angiportum non est pervium. {SY.} verum hercle. vah 	
censen hominem me esse? erravi: in porticum rursum redi: 	
sane hac multo propius ibis et minŏr est erratio. 	580
scin Cratini hui(u)s ditis aedis? {DE.} scio. {SY.} ubi eas praeterieris, 	
ad sinistram hac recta platea, ubi ad Dianae veneris, 	
ito ad dextram; priu' quam ad portam venias, apud ipsum lacum 	
est pistrilla et exadvorsum fabrica: ibist. {DE.} quid ibĭ facit? 	
{SY.} lectulos—in sole—ilignis pedibu' faciundos dedit. 	585
{DE.} ubi poteti' vos: bene sane. sed cesso ad eum pergere?— 	
{SY.} i sane: ego te exercebo hodie, ut dignus es, silicernium. 	
Aeschinus odiose cessat: prandium corrumpitur; 	
Ctesipho autem in amorest totus. ego iam prospiciam mihi: 	
nam iăm abibo atque unum quicquid, quod quidem erĭt bellissimum, 	590
carpam et cyathos sorbilans paullatim hunc producam diem. 	
	%Micio Hegio 	
{MI.} Ego in hac re nil reperio quăm ŏb rem lauder tanto opere, Hegio: 	
m<³eu>³m officium facio, quod peccatum a nobis ortumst corrigo. 	
nisi si me in illo credidisti esse hominum numero qui ita putant, 	
sibi fieri iniuriam ultro si quam fecere ipsi expostules, 	595
et ultro accusant. id quia non est a me factum agi' gratias? 	
{HE.} ah minime: numquam te aliter atque es in animum induxi meum. 	
sed quaeso ut una mecum ad matrem virginis eăs, Micio, 	
atque istaec eadem quae mihi dixti tute dicas mulieri: 	
suspicionem hanc propter fratrem ei(u)s esse et illam psaltriam. 	600
{MI.} si ita aequom censes aut si ita opus est facto, eamu'. {HE.} bene facis: 	
năm et illi<c> animum iam relevabi', quae dolore ac miseria 	
tabescit, et t<³uo>³ officio fueri' functu'. sed si aliter putas, 	
egomet narrabo quae mihi dixti. {MI.} immo ego ibo. {HE.} bene facis. 	
omnes, quibu' res sunt minu' secundae, mage sunt nescioquo modo 	605
suspiciosi; ad contumeliam omnia accipiunt magis; 	
propter suam inpotentiam se semper credunt claudier. 	
quapropter tĕ ĭpsum purgare ipsi coram placabilius est. 	
{MI.} et recte et verum dici'. {HE.} sequere me ergo hac intro. {MI.} maxume. 	
	%Aeschinvs 	
Discrucior animi: 	610
hocin de inproviso mali mihi obicĭ tantum 	610a
ut neque quid me faciam nec quid agam certu' siem! 	611
membra metu debilia sunt; animu' timore obstipuit; 	
pectore consistere nil consilĭ quit. 	
vah 	613a
quo modo mĕ ĕx hac expediam turba? 	614
tanta nunc suspiciŏ de me incidit neque ea inmerito: 	615
Sostrata credit mihi me psaltriam hănc emisse; id anus mi indicium fecit. 	616-17
năm ut hĭnc forte ad obstetricem erat missa, ubi vidi, ilico 	618
accedo, rogito Pamphilā quid agat, iam partus adsiet, 	
<³eo>³n obstetricem accersat. illa exclamat "abi abi iam, Aeschine, 	620
sati' diŭ dedisti verba, sat adhuc tua nos frustratast fides." 	
"hem quid ĭstuc obsecro" inquam "est?" "valeas, habeas illam quae placet." 	
sensi ilico id ĭllas suspicari, sed me reprehendi tamen 	
nequid de fratre garrulae illi dicerem ac fieret palam. 	
nunc quid faciam? dicam fratris esse hanc? quod minimest opus 	625
usquam ecferri. ac mitto: fieri potis est ut nequa exeat: 	
ipsum id metuo ut credant. tot concurrunt veri similia: 	
egomet rapui ipse, egomet solvi argentum, ad mĕ ăbductast domum. 	
haec adeo meă culpa fateor fieri: non me hanc rem patri, 	
utut erat gesta, indicasse. exorassem ut eam ducerem. 	630
cessatum usque adhuc est: iam porro, Aeschine, expergiscere! 	
nunc hoc primumst: ad ĭllas ibo ut purgem me; accedam ad fores. 	
perii! horresco semper ubi pultare hasce occipio miser. 	
heus heus Aeschinus ego sum: aperite aliquis actutum ostium. 	
prodit nescioquis: concedam huc. 	635
	%Micio Aeschinvs 	
       {MI.} Ita uti dixi, Sostrata, 	
facite; ego Aeschinum conveniam, ut quomodo acta haec sunt sciat. 	
sed quis ostium hic pultavit? {AE.} pater hercle est: perii. {MI.} Aeschine, 	
{AE.} quid huĭc hic negotist? {MI.} tune has pepulisti fores? 	
(tacĕt. quor non ludo hunc aliquantisper? melius est, 	
quandoquidem hoc numquam mihi ĭpse voluit credere.) 	640
nil mihi respondes? {AE.} non equidem istas, quod sciam. 	
{MI.} ita? nam mirabar quid hĭc negoti esset tibi. 	
(erubuit: salva res est.) {AE.} dic sodes, pater, 	
tibi vero quid ĭstic est rei? {MI.} nil mihi quidem. 	
amicu' quidam me a foro abduxit modo 	645
huc—advocatum sibi. {AE.} quid? {MI.} ego dicam tibi: 	
habitant hic quaedam mulieres pauperculae; 	
ut opinor, <³ea>³s non nosse te, et certo scio, 	
neque enĭm diu huc migrarunt. {AE.} quid tum postea? 	
{MI.} virgo est cum matre. {AE.} perge. {MI.} haec virgo orbast patre; 	650
hic meus amicus illi genere est proxumus: 	
huic leges cogunt nubere hanc. {AE.} perii! {MI.} quid est? 	
{AE.} nil: recte: perge. {MI.} is venit ut secum avehat, 	
nam habitat Mileti. {AE.} hem virginem ut secum avehat? 	
{MI.} sic est. {AE.} Miletum usque obsecro? {MI.} ita. {AE.} animo malest. 	655
quid ĭpsae? quid aiunt? {MI.} quid ĭllas censes? nil enim. 	
commenta mater est esse ex alio viro 	
nescioquo puerum natum, neque eum nominat; 	
priorem esse illum, non oportere huic dari. 	
{AE.} eho nonne haec iusta tibi videntur postea? 	660
{MI.} non. {AE.} obsecro non? an ĭllam hinc abducet, pater? 	
{MI.} quid ĭllam nĭ ăbducat? {AE.} factum a vobis duriter 	
inmisericorditerque atque etiam, si est, pater, 	
dicendum magis aperte, inliberaliter. 	
{MI.} quăm ŏb rem? {AE.} rogas me? quid ĭlli tandem creditis 	665
fore animi misero quĭ ĭllam consuevit prior, 	
qui infelix haud scio an ĭllam misere nunc amet, 	
quom hanc sibi videbit praesens praesenti eripi, 	
abduci ab oculis? facinus indignum, pater! 	
{MI.} qua ratione istuc? quis despondit? quis dedit? 	670
quoi quando nupsit? auctor his rebus quis est? 	
quor duxit alienam? {AE.} an sedere oportuit 	
domĭ virginem tam grandem dum cognatus huc 	
illim veniret exspectantem? haec, mi pater, 	
te dicere aequom fuit et id defendere. 	675
{MI.} ridiculum! advorsumne illum causam dicerem 	
quoi veneram advocatu'? sed quid ĭsta, Aeschine, 	
nostra? aut quid nobis cum illis? abeamus. quid est? 	
quid lacrumas? {AE.} pater, obsecro, ausculta. {MI.} Aeschine, audivi omnia 	
et scio; nam tĕ amo, quo mage quaĕ agi' curae sunt mihi. 	680
{AE.} ita velim me promerentem ames dum vivas, mi pater, 	
ut me hoc delictum admisisse in me, id mihi vehementer dolet 	
et me tuĭ pudet. {MI.} credo hercle, nam ingenium novi tuom 	
liberale; sed vereor ne indiligens nimium sies. 	
in qua civitate tandem te arbitrare vivere? 	685
virginem vitiasti quam te non ius fuerat tangere. 	
iăm ĭd peccatum primum sane magnum, at humanum tamen: 	
fecere alii saepe item boni. at postquam id ĕvenit, cedo 	
numquid circumspexti? aut numquid tute prospexti tibi 	
quid fieret, qua fieret? si te mi ipsum puduit proloqui, 	690
qua resciscerem? haec dum dubitas, menses abierunt decem. 	
prodidisti te et ĭllam miseram et gnatum, quod quidem ĭn te fuit. 	
quid? credebas dormienti haec tibi confecturos deos? 	
et ĭllam sine tua opera in cubiculum iri deductum domum? 	
nolim ceterarum rerum te socordem <³eo>³dem modo. 	695
bono animo es, duces uxorem. {AE.} hem. {MI.} bono animo es inquam. {AE.} pater, 	
obsecro, nunc ludi' tu mē? {MI.} ego te? quăm ŏb rem? {AE.} nescio: 	
quia tam misere hoc esse cupio verum, eo vereor magis. 	
{MI.} abĭ domum ac d<³eo>³s conprecare ut uxorem accersas: abi. 	
{AE.} quid? iăm ŭxorem? {MI.} iam. {AE.} iam? {MI.} iam quantum potest. {AE.} di me, pater, 	700
omnes oderint ni mage te quam oculos nunc ego amo meos. 	
{MI.} quid? quam illam? {AE.} aeque. {MI.} perbenigne. {AE.} quid? ĭlle ubist Milesius? 	
{MI.} periit abiit navem escendit. sed quor cessas? {AE.} abĭ, pater, 	
tu potius d<³eo>³s conprecare; nam tibi <³eo>³s certo scio, 	
quo vir melior multo es quăm ego, obtemperaturos magis. 	705
{MI.} ego eo intro ut quae opu' sunt parentur: tu fac ŭt dixi, si sapis.— 	
{AE.} quid hŏc est negoti? hoc est patrem esse aut hoc est filium esse? 	
si frater aut sodalis esset, qui mage morem gereret? 	
hic non amandus, hicine non gestandus in sinust? hem. 	
itaque adeo magnam mi iniicit s<³ua>³ commoditate curam 	710
nĕ ĭnprudens forte faciam quod nolit: sciens cavebo. 	
sed cesso ire intro, ne morae m<³ei>³s nuptiis egomet siem? 	
	%Demea 	
{DE.} Defessu' sum ambulando: ut, Syre, te cum tua 	
monstratione magnu' perdat Iuppiter! 	
perreptavi usque omne oppidum: ad portam, ad lacum, 	715
quo non? neque ĭlli fabrica ulla erat nec fratrem homo 	
vidisse se aibat quisquam. nunc vero domi 	
certum obsidere est usque donec redierit. 	
	%Micio Demea 	
{MI.} Ibo, illis dicam nullam esse in nobis moram. 	
{DE.} sed ĕccum ipsum. te iamdudum quaero, Micio. 	720
{MI.} quidnam? {DE.} fero alia flagitia ad te ingentia 	
boni illi(u)s adulescentis. {MI.} ecce autem! {DE.} nova, 	
capitalia. {MI.} ohe iam. {DE.} ah nescis qui vir sit. {MI.} scio. 	
{DE.} ah stulte, tu de psaltria me somnias 	
agere: hoc peccatum in virginemst civem. {MI.} scio. 	725
{DE.} oho scis et patere? {MI.} quidni patiar? {DE.} dic mihi, 	
non clamas? non insanis? {MI.} non: malim quidem . . 	
{DE.} puĕr natust. {MI.} di bene vortant! {DE.} virgo nil habet. 	
{MI.} audivi. {DE.} et ducenda indotatast. {MI.} scilicet. 	
{DE.} quid nunc futurumst? {MI.} id enĭm quod res ipsa fert: 	730
illinc huc transferetur virgo. {DE.} o Iuppiter, 	
istocin pacto oportet? {MI.} quid faciam amplius? 	
{DE.} quid facias? si non ipsa re tibi ĭstuc dolet, 	
simulare certe est homini'. {MI.} quin iam virginem 	
despondi; res compositast; fiunt nuptiae; 	735
dempsi metum omnem: haec mage sunt homini'. {DE.} ceterum 	
placet tibi factum, Micio? {MI.} non, si queam 	
mutare. nunc quom non queo, animo aequo fero. 	
ita vitast hominum quasi quom ludas tesseris: 	
si illud quod maxume opus est iactu non cadit, 	740
illud quod cecidit forte, id arte ut corrigas. 	
{DE.} corrector! nemp' tua arte viginti minae 	
pro psaltria periere: quae quantum potest 	
aliquo abiciundast, si non pretio at gratiis. 	
{MI.} neque est neque illam sane studeo vendere. 	745
{DE.} quid igitur facies? {MI.} domi erit. {DE.} pro divom fidem! 	
meretrix et materfamilias una in domo? 	
{MI.} quor non? {DE.} sanum te credis esse? {MI.} equidem arbitror. 	
{DE.} ita me dĭ ament, ut video tuam ego ineptiam, 	
facturum credo ut habeas quicum cantites. 	750
{MI.} quor non? {DE.} et nova nupta eadem haec discet? {MI.} scilicet. 	
{DE.} tŭ ĭnter eas restim ductans saltabis? {MI.} probe. 	
{DE.} probe? {MI.} et tu nobiscum una, si opu' sit. {DE.} ei mihi! 	
non te haec pudent? {MI.} iam vero omitte, Demea, 	
tuam istanc iracundiam atque ita uti decet 	755
hilarum ac lubentem fac te gnati in nuptiis. 	
ego hos convenio, post huc redeo.— {DE.} o Iuppiter, 	
hancin vitam! hoscin mores! hanc dementiam! 	
uxor sine dote veniet; intu' psaltriast; 	
domu' sumptuosa; adulescens luxu perditus; 	760
senex delirans. ipsa si cupiat Salus, 	
servare prorsu' non potest hanc familiam. 	
	%ACTVS V 	
	%Syrvs Demea 	
{SY.} Edepol, Syrisce, te curasti molliter 	763
lauteque munus administrasti tuom: 	
abĭ. sed postquam intu' sum omnium rerum satur, 	765
prodeambulare huc lubitum est. {DE.} illud sis vide: 	
exemplum disciplinae! {SY.} ecce autem hic adest 	
senĕx noster. quid fit? quid tu es tristis? {DE.} oh scelus! 	
{SY.} ohe iam! tu verba fundis hic, Sapientia? 	
{DE.} tun si meus esses, {SY.} dis quidem esses, Demea, 	770
ac t<³ua>³m rem constabilisses. {DE.} exempla omnibus 	
curarem ut esses. {SY.} quăm ŏb rem? quid feci? {DE.} rogas? 	
in ipsa turba atque in peccato maxumo, 	
quod vix sedatum satis est, potatis, scelus, 	
quasi re bene gesta. {SY.} sane nollem huc exitum. 	775
	%Dromo Syrvs Demea 	
{DR.} Heus Syre, rogat te Ctesipho ut redeas. {SY.} abi.— 	
{DE.} quid Ctesiphonem hic narrat? {SY.} nil. {DE.} eho carnufex, 	
est Ctesipho intu'? {SY.} non est. {DE.} quor hic nominat? 	
{SY.} est aliu' quidam, parasitaster paullulus: 	
nostin? {DE.} iam scibo. {SY.} quid agi'? quŏ abis? {DE.} mitte me. 	780
{SY.} noli inquam. {DE.} non manum abstines, mastigia? 	
an tibi iam mavis cerebrum dispergam hic? {SY.} abît.— 	
edepol comissatorem haud sane commodum, 	
praesertim Ctesiphoni! quid ego nunc agam? 	
nisi, dum haec silescunt turbae, interea in angulum 	785
aliquo abeam atque edormiscam hoc villi: sic agam. 	
	%Micio Demea 	
{MI.} Parata a nobis sunt, ita ŭt dixi, Sostrata: 	
ubi vis . . quisnam a me pepulit tam graviter fores? 	
{DE.} ei mihi! quid faciam? quid agam? quid clamem aut querar? 	
"o caelum, o terra, o maria Neptuni!" {MI.} em tibi! 	790
rescivit omnem rem: id nunc clamat: ilicet; 	
paratae lites: succurrendumst. {DE.} eccum adest 	
communi' corruptela nostrum liberum. 	
{MI.} tandem reprime iracundiam atque ad te redi. 	
{DE.} repressi redii, mitto maledicta omnia: 	795
rĕm ĭpsam putemu'. dictum hoc inter nos fuit 	
(ex tĕ adeo ortumst) ne tu curares meum 	
neve ego tuom? responde. {MI.} factumst, non nego. 	
{DE.} quor nunc apud te potat? quor recipis meum? 	
quor emis amicam, Micio? numqui minus 	800
mihi idem ius aequomst esse? quid mecumst tibi? 	
quando ego tuom non curo, ne cura meum. 	
{MI.} non aequom dici'. {DE.} non? {MI.} nam vetu' verbum hoc quidemst, 	
communia esse amicorum inter se omnia. 	
{DE.} facete! nunc demum istaec nata oratiost? 	805
{MI.} ausculta paucis nisi molestumst, Demea. 	
principio, si id te mordet, sumptum filii 	
quem faciunt, quaeso hoc facito tecum cogites: 	
tŭ ĭllos duo olim pro re tolerabas tua, 	
quod sati' putabas tua bona ambobus fore, 	810
et me tum uxorem credidisti scilicet 	
ducturum. <³ea>³ndem illam rationem antiquam optine: 	
conserva quaere parce, fac quam plurumum 	
illis relinquas, gloriam tŭ ĭstam optine. 	
mea, quae praeter spem evenere, utantur sine. 	815
de summa nil decedet: quod hĭnc accesserit 	
id de lucro putato esse omne. haec si voles 	
in animo vere cogitare, Demea, 	
et mihi et tibi et illis dempseris molestiam. 	
{DE.} mitto rem: consuetudinem amborum . . {MI.} mane: 	820
scio; istuc ibam. multa in homine, Demea, 	
signa insunt ex quibu' coniectura facile fit, 	
duo quŏm idem faciunt saepe, ut possis dicere 	
"hoc licet inpune facere huic, illi non licet", 	
non quo dissimili' res sit sed quŏ ĭs qui facit. 	825
quaĕ ego inesse illis video, ut confidam fore 	
ita ŭt volumu'. video [<³eo>³s] sapere intellegere, in loco 	
vereri, inter se amare: scire est liberum 	
ingenium atque animum: quovis illos tu die 	
redducas. at enĭm metuas nĕ ăb re sint tamen 	830
omissiores paullo. o noster Demea, 	
ad omnia alia aetate sapimus rectius; 	
solum unum hoc vitium adfert senectus hominibus: 	
adtentiores sumus ad rem omnes quam sat est: 	
quod ĭllos sat aetas acuet. {DE.} ne nimium modo 	835
bonae tuae istae nos rationes, Micio, 	
et tuos iste animus aequo' subvortat. {MI.} tace: 	
non fiet. mitte iăm ĭstaec; da te hodie mihi: 	
exporge frontem. {DE.} scilicet ita tempu' fert: 	
faciundumst. ceterum ego rus cras cum filio 	840
cum primo luci ibo hinc. {MI.} de nocte censeo: 	
hodie modo hilarum te face. {DE.} et ĭstam psaltriam 	
una illuc mecum hinc abstraham. {MI.} pugnaveris: 	
eŏ pacto prorsum illi adligaris filium. 	
modo facito ut illam serves. {DE.} ego ĭstuc videro, 	845
atque ibi favillae plena, fumi ac pollinis 	
coquendo sit faxo et molendo; praeter haec 	
meridie ipso faciam ut stipulam colligat: 	
tăm ĕxcoctam reddam atque atram quam carbost. {MI.} placet: 	
nunc mihi videre sapere. atque equidem filium 	850
tum, etiam si nolit, cogam ut cŭm ĭlla una cubet. 	
{DE.} derides? fortunatu's qui isto animo sies. 	
ego sentio . . {MI.} ah pergisne? {DE.} iam iam desino. 	
{MI.} ĭ ĕrgo intro, et quoi r<³ei>³st <³ei>³ r<³ei>³ [hilarum] hunc sumamus diem. 	
	%Demea 	
Numquam ita quisquam bene subducta ratione ad vitam fuit 	855
quin res aetas usu' semper aliquid adportet novi, 	
aliquid moneat: ut ĭlla quae te scisse credas nescias, 	
et quae tibi putaris prima, in experiundo ut repudies. 	
quod nunc mi evenit; nam ego vitam duram quam vixi usque adhuc 	
iam decurso spatio omitto. id quăm ŏb rem? re ipsa repperi 	860
facilitate nil esse homini meliu' neque clementia. 	
id ĕsse verum ex mĕ ătque ex fratre quoivis facilest noscere. 	
ill' s<³ua>³m semper egit vitam in otio, in conviviis, 	
clemens placidu', nulli laedere os, adridere omnibus; 	
sibi vixit, sibi sumptum fecit: omnes bene dicunt, amant. 	865
ego ĭlle agresti' saevo' tristi' parcu' truculentus tenax 	
duxi uxorem: quam ibi miseriam vidi! nati filii, 	
alia cura. heia autem, dum studeo illis ut quam plurumum 	
facerem, contrivi in quaerundo vitam atque aetatem meam: 	
nunc exacta aetate hoc fructi pro labore ab eis fero, 	870
odium; ille alter sine labore patria potitur commoda. 	
illum amant, me fugitant; illi credunt consilia omnia, 	
illum diligunt, apud illum sunt ambo, ego desertu' sum; 	
illum ut vivat optant, meam autem mortem exspectant scilicet. 	
ita eos meŏ labore eductos maxumo hic fecit suos 	875
paullo sumptu: miseriam omnem ego capio, hic potitur gaudia. 	
age age, nunciam experiamur contra ecquid ego possiem 	
blande dicere aut benigne facere, quando hoc provocat. 	
ego quoque a meis me amari et magni pendi postulo: 	
si id fit dando atque obsequendo, non posteriores feram. 	880
deerit: id meă minime refert qui sum natu maxumus. 	
	%Syrvs Demea 	
{SY.} Heus Demea, orat frater ne abeas longius. 	
{DE.} quis homo? o Syre noster, salve: quid fit? quid agitur? 	
{SY.} recte. {DE.} optumest. (iam nunc haec tria primum addidi 	
praeter naturam: "o noster, quid fit? quid agitur?") 	885
servom haud inliberalem praebes te et tibi 	
lubens bene faxim. {SY.} gratiam habeo. {DE.} atqui, Syre, 	
hoc verumst et ĭpsa re experiere propediem. 	
	%Geta Demea <Syrvs> 	
{GE.} Era, ego huc ad hos proviso quam mox virginem 	
accersant. sed ĕccum Demeam. salvos sies. 	890
{DE.} o qui vocare? {GE.} Geta. {DE.} Geta, hominem maxumi 	
preti te esse hodie iudicavi animo meo. 	
năm ĭs mihi profectost servo' spectatus satis 	
quoi dominu' curaest, ita uti tibi sensi, Geta, 	
et tibi ob eam rem, siquid usus venerit, 	895
lubens bene faxim. (meditor esse adfabilis, 	
et bene procedit.) {GE.} bonus es quŏm haĕc existumas. 	
{DE.} paullatim plebem primulum facio meam. 	
	%Aeschinvs Demea Syrvs Geta 	
{AE.} Occidunt mequidem dum nimi' sanctas nuptias 	
studĕnt facere: in adparando consumunt diem. 	900
{DE.} quid agitur, Aeschine? {AE.} ehĕm, pater mi, tŭ hĭc eras? 	
{DE.} tuos hercle vero et animo et natura pater, 	
qui tĕ amat plus quam hosce oculos. sed quor non domum 	
uxorem accersi'? {AE.} cupio; verum hoc mihi moraest, 	
tibicina et hymenaeum qui cantent. {DE.} eho 	905
vin tu huic seni auscultare? {AE.} quid? {DE.} missa haec face, 	
hymenaeum turbas lampadas tibicinas, 	
atque hanc in horto maceriam iubĕ dirui 	
quantum potest: hac transfer: unam fac domum; 	
transduce et matrem et familiam omnem ad nos. {AE.} placet, 	910
pater lepidissime. {DE.} (euge! iam lepidus vocor. 	
fratri aedes fient perviae, turbam domum 	
adducet, [et] sumptu amittet multa: quid mea? 	
ego lepidus ineo gratiam. iubĕ nunciam 	
dinumeret illi Babylo viginti minas.) 	915
Syre, cessas ire ac facere? {SY.} quid ago? {DE.} dirue. 	
tu ĭllas abi et transduce. {GE.} di tibi, Demea, 	
bene faciant, quom te video nostrae familiae 	
tăm ĕx animo factum velle. {DE.} dignos arbitror.— 	
quid tŭ ais? {AE.} sic opinor. {DE.} multo rectiust 	920
quăm ĭllam puerperam hac nunc duci per viam 	
aegrotam. {AE.} nil enĭm meliu' vidi, mi pater. 	
{DE.} sic soleo. sed ĕccum Micio egreditur foras. 	
	%Micio Demea Aeschinvs 	
{MI.} Iubĕt frater? ubi is est? tu[n] iubes hoc, Demea? 	
{DE.} ego vero iubeo et hac re et aliis omnibus 	925
quam maxume unam facere nos hanc familiam, 	
colere adiuvare adiungere. {AE.} ita quaeso, pater. 	
{MI.} haud aliter censeo. {DE.} immo hercle ita nobis decet. 	
primum hui(u)s uxorist mater. {MI.} est. quid postea? 	
{DE.} proba et modesta. {MI.} ita aiunt. {DE.} natu grandior. 	930
{MI.} sciŏ. {DE.} parere iamdiu haec per annos non potest; 	
nec qui <³ea>³m respiciat quisquam est: solast. {MI.} quăm hĭc rem agit? 	
{DE.} hanc te aequomst ducere, et te operam ut fiat dare. 	
{MI.} me ducere autem? {DE.} te. {MI.} me? {DE.} tĕ ĭnquam. {MI.} ineptis. {DE.} si tu sis homo, 	
hic faciat. {AE.} mi pater! {MI.} quid tŭ aŭtem huic, asine, auscultas? {DE.} nil agis: 	935
fieri aliter non potest. {MI.} deliras. {AE.} sine te exorem. mi pater. 	
{MI.} insanis: aufer. {DE.} age, da veniam filio. {MI.} satĭn sanus es? 	
ego novo' maritus anno demum quinto et sexagensumo 	
fiam atque anum decrepitam ducam? idne estis auctores mihi? 	
{AE.} fac<e>: promisi ego ĭllis. {MI.} promisti autem? de te largitor, puer. 	940
{DE.} age, quid siquid te maius oret? {MI.} quasi non hoc sit maxumum. 	
{DE.} da veniam. {AE.} ne gravare. {DE.} fac, promitte. {MI.} non omittitis? 	
{AE.} non, nisi te exorem. {MI.} vis est haec quidem. {DE.} age prolixe, Micio. 	
{MI.} etsi hoc mihi pravom ineptum absurdum atque alienum a vita mea 	
videtur, si vos tanto opere istuc volti', fiat. {AE.} bene facis. 	945
merito tĕ amo. {DE.} verum . . (quid ego dicam, hoc quom confit quod volo?) 	
{MI.} quid nunc quod restat? {DE.} Hegiō—est his cognatu' proxumus 	
adfini' nobis, pauper: bene nos aliquid facere illi decet. 	
{MI.} quid facere? {DE.} agellist hic sub urbe paullum quod locitas foras: 	
huic demu' qui fruatur. {MI.} paullum id autemst? {DE.} si multumst, tamen 	950
faciundumst: pro patre huic est, bonus est, noster est; recte datur. 	
postremo non meum illud verbum facio quod tu, Micio, 	
bene et sapienter dixti dudum: "vitium commune omniumst 	
quod nimium ad rĕm ĭn senecta adtenti sumus"? hanc maculam nos decet 	
effugere. et dictumst vere et re ipsa fieri oportet. {MI.} gaudeo. 	955
quid ĭstic? dabitur quando quidem hic volt. {AE.} mi pater! 	
{DE.} nunc tu germanu's pariter animo et corpore. 	
(suo sibi gladio hunc iugulo.) 	
	%Syrvs Demea Micio Aeschinvs 	
       {SY.} Factumst quod iussisti, Demea. 	
{DE.} frugi homo's. ergo edepol hodie meă quidem sententia 	
iudico Syrŭm fieri esse aequom liberum. {MI.} istunc liberum? 	960
quodnam ob factum? {DE.} multa. {SY.} o noster Demea, edepol vir bonu's. 	
ego ĭstos vobis usque a pueris curavi ambo sedulo: 	
docui monui bene praecepi semper quae potui omnia. 	
{DE.} res apparet. et quidĕm porro haec, opsonare cum fide, 	
scortum adducere, adparare de die convivium: 	965
non mediocris hominis haec sunt officia. {SY.} o lepidum caput! 	
{DE.} postremo hodie in psaltria hac emunda hic adiutor fuit, 	
hic curavit: prodesse aequomst: alii meliores erunt. 	
denique hic volt fieri. {MI.} vin tu hoc fieri? {AE.} cupio. {MI.} si quidem hoc 	
volti': Syre, eho ăccede huc ad me: liber esto. {SY.} bene facis. 	970
omnibu' gratiam habeo et s<³eo>³rsum tibi praeterea, Demea. 	
{DE.} gaudeo. {AE.} et ego. {SY.} credo. utinam hoc perpetuom fiat gaudium, 	
Phrygiam ut uxorem meam una mecum videam liberam! 	
{DE.} optumam quidĕm mulierem. {SY.} et quidĕm t<³uo>³ nepoti hui(u)s filio 	
hodie prima mammam dedit haec. {DE.} hercle vero serio, 	975
siquidem prima dedit, haud dubiumst quin emitti aequom siet. 	
{MI.} ob eam rem? {DE.} ob eam. postremo a me argentum quantist sumito. 	
{SY.} di tibi, Demea, omnes semper omnia optata offerant! 	
{MI.} Syre, processisti hodie pulchre. {DE.} siquidem porro, Micio, 	
tu t<³uo>³m officium facies atque huic aliquid paullum prae manu 	980
dederis, unde utatur, reddet tibi cito. {MI.} istoc vilius. 	
{DE.} frugi homost. {SY.} reddam hercle; da modo. {AE.} age, pater! {MI.} post consulam. 	
{DE.} faciet. {SY.} o vir optume! {AE.} o pater mi festivissime! 	
{MI.} quid ĭstuc? quae res tam repente mores mutavit tuos? 	
"quod prolubium? quaĕ ĭstaec subitast largitas?" {DE.} dicam tibi: 	985
ut id ŏstenderem, quod tĕ ĭsti facilem et festivom putant, 	
id non fieri ex vera vita neque adeo ex aequo et bono, 	
sed ĕx adsentando indulgendo et largiendo, Micio. 	
nunc adeo si ob eam rem vobis mea vita invisa, Aeschine, est, 	
quia non iusta iniusta, prorsus omnia omnino obsequor, 	990
missa facio: effundite emite, facite quod vobis lubet. 	
sed si [id] volti' potiu', quae vos propter adulescentiam 	
minu' videti', magis inpense cupiti', consulitis parum, 	
haec reprehendere et corrigere me et [ŏb]secundare in loco, 	
ecce me qui id faciam vobis. {AE.} tibi, pater, permittimus: 	995
plus scis quid opu' factost. sed de fratre quid fiet? {DE.} sino: 	
habeat: in ĭstac finem faciat. {MI.} istuc recte. {CANTOR.} plaudite! 	

